* 1. Grammatica tributaria (1)

** 1. Diritto tributario e concetto di tributo (p. 1)

- Il diritto tributario è la branca giuridica che riguarda l'istituzione e disciplina dei tributi.
- Non esiste una definizione legale di tributo, ma solo ricostruzioni teoriche che indicano i caratteri distintivi.

** 1.1. Tributo come entrata pubblica (ibid.)

- Il tributo è un'entrata di natura pubblica, che serve per fare fronte al fabbisogno finanziario dello Stato ed altri enti territoriali.
- Ha carattere *ordinario*, è tendenzialmente *stabile e prevedibile*, e viene *definitivamente acquisito*.
- Esistono vari tipi di entrate pubbliche.
- Le entrate pubbliche di *diritto privato* derivano dallo svolgimento di attività economiche, e la gestione del patrimonio dell'ente pubblico.
- Le entrate pubbliche di *diritto pubblico* derivano dall'esercizio di poteri autoritativi. Ad es., tributi, espropriazioni, sanzioni pecuniarie, altre entrate.
- Le entrate pubbliche possono essere anche non definitivamente acquisite, ed in questo caso normalmente hanno natura privatistica. Ad es., l'emissione di titoli del debito pubblico.
- La presenza di un *sistema tributario* è necessaria per la sostenibilità delle attività e funzioni pubbliche, dello Stato o altri enti territoriali.
- Pertanto, la Corte costituzionale ha elaborato la nozione di *interesse fiscale*, che consiste nell'interesse collettivo all'acquisizione delle risorse tributarie, come principio e valore fondamentale dell'ordinamento.
- Il prelievo tributario rappresenta il *costo dei diritti* e dell'*azione pubblica* in generale.
- Ad es., i servizi sociali del /Welfare State/, i diritti umani di terza generazione (ambiente, patrimonio culturale, ecc.) ed in generale qualsiasi intervento pubblico di carattere positivo.
- La diminuzione delle tasse implica necessariamente la riduzione delle prestazioni sociali.
- Il diritto tributario riguarda *solo la fase acquisitiva delle risorse*, e dei *rapporti giuridici* connessi all'acqusizione, mentre la loro allocazione è determinata dal diritto finanziario.
- Tuttavia, il tributo ha anche la capacità di *incidere sugli assetti economico-sociali* di una comunità (finanzia l'attività pubblica, ma può avere anche *finalità extra-fiscali* ed ulteriori).

** 1.2. Tributo come obbligazione pecuniaria (p. 4)

- Il *rapporto specifico* che si crea fra Stato ed il singolo consociato è un'*obbligazione*, con oggetto il *pagamento di denaro*.
- Il *singolo è debitore* nei confronti dell'ente pubblico, l'*ablazione patrimoniale* nei confronti del consociato ha *carattere coattivo*.

** 1.3. Concetto di tributo (p. 4)

- Il tributo può essere definito come un'obbligazione pecuniaria, che sorge in capo ad un singolo a seguito di un intervento autoritativo dello Stato, e ha la funzione di reperire entrate pubbliche.
- Il tributo può essere considerato da due punti di vista.
- Dal punto di vista *macroscopico*, che riguarda i *criteri generali e collettivi di ripartizione* del carico pubblico.
- Dal punto di vista *microscopico*, che riguarda il *particolare rapporto obbligatorio*.
- Gli artt. 23 e 53 Cost. definiscono il prelievo tributario come un *dovere inderogabile* dei consociati, l'espressione dei *principi di uguaglianza e solidarietà economica*, e tutelano il *diritto al giusto tributo*.

** 1.2. Tipologie di tributi: imposte e tasse (p. 5)

- I tributi si distinguono in imposte e tasse.
- Le *imposte* sono la categoria più importante, sia per il ruolo, che per il gettito generato.
- La *causa giustificatrice dell'imposta* è la *complessiva forza economica del soggetto*, che per l'art. 53 Cost. rende doveroso il concorso individuale alle spese pubbliche.
- Il prelievo *non è collegato ad uno specifico servizio o attività dell'ente pubblico a favore del consociato*, come invece accade per le tasse.
- Piuttosto, la forza economica rilevante per le imposte è data dai cd. *fatti-indice* (ad es., i principali sono reddito, patrimonio e consumo), che le singole leggi d'imposta specificano come presupposto del tributo.
- Nelle *imposte dirette*, la forza economica è manifestata direttamente da reddito e patrimonio, che costituiscono anche l'oggetto del tributo.
- Nelle *imposte indirette*, la forza economica è manifestata da fatti indice che sono in grado di dimostrare una capacità economica sottostante. Ad es., consumo, compimento di atti giuridici, etc.
- Nelle *imposte personali*, la capacità contributiva è determinata sulla base della complessiva situazione personale e familiare del soggetto. Ad es., l'Irpef.
- Nelle *imposte reali*, la capacità contributiva è determinata in maniera oggettiva. Ad es., imposte ipotecarie e catastali.
- Le *tasse* sono dovute in ragione della *fruizione, o possibilità di fruire, in maniera individuale, di un servizio, atto o attività pubblica*.
- È un assetto paracommutativo, perché la ragione del prelievo consiste nel servizio o atto richiesto o provocato dal singolo.
- Le *tasse hanno una dimensione residuale rispetto alle imposte*.
- Ciò è dovuto al passaggio dallo Stato borghese-liberale (in cui il rapporto tributario consisteva in una logica di beneficio) allo Stato sociale (in cui l'imposizione fiscale realizza i valori di solidarietà ed uguaglianza).
# - Non esiste un rapporto di sinallagmaticità, ??? p. 6
- Nei modelli normativi più recenti, la causa giustificatrice della tassa consiste *anche nella sua forza economica*.
- Pertanto il principio di capacità contributiva (cfr. art. 53 Cost.) è applicabile anche alle tasse, oltre che alle imposte.
- Le tasse sono legate a servizi ed attività forniti da *enti territoriali diversi dallo Stato*. Ad es., la TOSAP (occupazione di spazi ed aree pubbliche), la TARI (rifiuti), concessioni regionali, etc.
- Il tributo va distinto dalle *entrate non tributarie*, previste a fronte di servizi ed attività pubbliche, e qualificate in vario modo (ad es., canoni, tariffe, prezzi pubblici, etc.).
- Sono corrispettivi veri e propri, di natura negoziale, tra il singolo e l'ente, ed estranei alla categoria del tributo.
- Sono regolati dalle norme civilistiche, per quanto riguarda l'inadempimento contrattuale e le risoluzioni.
- Inoltre, la natura privatistica della prestazione patrimoniale a fronte di un servizio li rende *assoggettabili ad Iva*.
- Per orientamento costante della Corte Costituzionale, la *natura di tributo non è data dal /nomen iuris/ utilizzato*, ma si deve considerare la struttura giuridica complessiva.
- Ad es., il "canone RAI" è fondato sulla mera dentenzione di apparecchi in grado di ricevere segnali radio, o programmi via cavo, etc., senza alcun riferimento all'effettiva o anche potenziale fruizione dei servizi, e pertanto è un'imposta diretta di tipo patrimoniale.
- Il tributo fa parte del */genus/ delle prestazioni imposte*, e va distinto dagli *altri tipi di prelievi coattivi* (cfr. cap. 3).

** 1.3. Tributi e destinazione finanziaria. Tributi di scopo (p. 8)

- Secondo il *principio di unità del bilancio pubblico*, il complesso unitario delle entrate deve sostenere la totalità delle spese pubbliche.
- Pertanto, non si può individuare uno specifico collegamento tra il gettito di un tributo ed una determinata spesa pubblica.
- Tuttavia, i *tributi di scopo* sono tributi specificamente finalizzati al *perseguimento di determinati obiettivi*, o al *sostenimento di determinate spese*.
- Possono essere un'imposta o una tassa, a cui si aggiunge il vincolo giuridico di destinazione finanziaria.
- In passato, sono stati utilizzati per far fronte ad eventi straordinari (ad es., guerre o calamità naturali).
- Attualmente, anche il canone RAI presenta le caratteristiche di un tributo di scopo, ed i tributi di scopo sono utilizzati a *livello locale*.
- Ad es., l'*imposta di soggiorno* può essere istituita dai singoli comuni nei confronti di chi alloggia in strutture ricettive di località turistiche e città d'arte, ed è destinata a finanziare gli interventi in materia di turimo, manutenzione, recupero e fruzione di beni culturali, etc.
- Ad es., l'IRESA (imposta regionale sulle emissioni sonore degli aeromobili civili) è dovuta per ogni decollo ed atterraggio, ed il gettito è destinato ad interventi per il monitoraggio e disinquinamento acustico.
- La loro maggiore diffusione è dovuta alla funzione di *trasparenza dell'azione pubblica* (il contribuente è a conoscenza dell'uso del tributo) e di *finalità extratributarie* (ad es., i tributi di scopo ambientali).
- Oltre ai tributi di scopo, la destinazione delle entrate tributarie è rilevante quando si prevede che *parte del gettito di tributi non di scopo sia obbligatoriamente attributo a soggetti terzi*, che rimangono estranei al rapporto obbligatorio. Ad es., è il caso dell'Iva e dazi doganali, che sono destinati in parte al finanziamento dell'UE.

** 1.4. Struttura normativa del tributo (p. 10)

- La struttura normativa del tributo può essere divisa nella sua *disciplina sostanziale* e *disciplina procedimentale*.

** 1.4.1. Fattispecie sostanziale (ibid.)

- La fattispecie sostanziale riguarda il *presupposto, soggetti attivi e passivi, base imponibile ed aliquota del tributo*.

*** a) Presupposto del tributo

- È la *situazione di fatto o diritto al verificarsi della quale il tributo è dovuto*, e che deve essere in grado di *esprimere la forza economica del singolo che giustifica il prelievo*.
- Nelle *tasse*, individua il beneficio derivante dalla potenziale fruizione del servizio, atto o attività per il contribuente.
- Esistono *imposte istantanee e periodiche*, a seconda se il presupposto è un atto isolato, oppure si ripete periodicamente.
- Il presupposto include anche le norme che specificano le ipotesi non soggette ad imposizione.
- Delimitano l'applicazione del tributo in maniera coerente con la sua ratio (*norme di esclusione*) o derogano alla ratio, con finalità extrafiscali (*norme di esenzione o agevolazione*).
- Le *agevolazioni tributarie* includono anche qualsiasi forma di riduzione del prelievo in forma derogatoria, non solo a livello del presupposto, ma anche con esenzioni soggettive, o riduzioni della base imponibile e dell'aliquota.

*** b) Soggetti del tributo

- Sono il soggetto attivo (ente pubblico creditore) e quello passivo dell'obbligazione pecuniaria.
- L'ordinamento prevede più soggetti passivi, tra cui il più importante è il *contribuente* (chi realizza il presupposto e manifesta la capacità contributiva).
- Sono anche soggetti passivi il *sostituito d'imposta* ed il *responsabile di imposta* (cfr. cap. 4).

*** c) Base imponibile

- Rappresenta l'importo su cui è applicato l'aliquota del tributo.

*** d) Aliquota

- Detta anche tasso, è la percentuale che determina il /quantum/ del tributo.
- Può essere *fissa* (non variare della base imponibile) o *progressiva* (aumenta all'aumentare della base imponibile, secondo i criteri previsti dal legislatore).
- Ad es., l'Irpef prevede aliquote progressive da un minimo del 23% ad un massimo del 43%.
- Alcuni tributi prevedono *più aliquote*, ma determinate in base a varie ragioni, ma *non in maniera progressiva*.
- Ad es., l'Iva prevede un'aliquota ordinaria del 22%, ma si prevedono aliquote idotte in funzione agevolativa del consumo di determinati beni e servizi.
- Alcuni tributi sono previsti *in misura fissa*, e non hanno un'aliquota.
- Ad es., l'imposta di registro e le imposte ipotecarie e catastali sono nella misura fissa di 200 o 50 Euro, in determinate ipotesi.
- L'*imposta sostitutiva* è una disciplina impositiva che *sostituisce il regime ordinario, in funzione agevolativa*.
- Ad es., esistono varie imposte proporzionali, sostitutive di imposte progressive, che portano al fenomeno della *fuga dalla progressività dell'Irpef*.
- L'*imposta addizionale* è un'aliquota aggiuntiva per lo stesso tributo, che si aggiunge a quella principale. Ad es., le addizionali regionali e comunali per l'Irpef.
- La *sovraimposta* è un tributo autonomo, in cui il presupposto e la base imponibile sono comuni ad un altro tributo.
- La distinzione fra imposta addizionale e sovraimposta è labile, ma la differenza è che nell'imposta addizionale, le vicende attuative seguono quelle del tributo principale, mentre nella sovraimposta sono indipendenti.

** 1.4.2. Fattispecie procedimentale (p. 13)

- La *fattispecie procedimentale* consiste nella partecipazione dei soggetti attivo e passivo, e l'effettiva realizzazione del prelievo tributario, come descritta dalle norme sostanziali.
- Consiste in un *procedimento amministrativo tributario*, composto da *norme procedimentali*.
- Regolano gli obblighi del soggetto passivo (dichiarazione, tenuta della contabilità, versamento del tributo, etc.), i poteri dell'amministrazione finanziaria (controllo, accertamento, riscossione coattiva) e le forme di cooperazione tra i due soggetti.

** 1.4.3. Norme sanzionatorie e processuali (p. 14)

- Le *norme processuali* disciplinano il processo tributario.
- Le *norme sanzionatorie* contengono sanzioni di tipo amministrativo e penale, che derivano dalla violazione delle disposizioni tributarie.
- L'*efficacia temporale delle norme tributarie* varia a seconda del tipo di norma.
- Per la *norme sostanziali*, si applicano le *norme che erano vigenti al momento* della realizzazione del presupposto d'imposta, o del perfezionamento della fattispecie normativa.
- Per le norme *procedimentali e processuali*, si applica la regola del */tempus regit actum/*, ed è applicabile la norma vigente al momento in cui si compie l'atto o attività.
- Esistono norme procedimentali e processuali che possono incidere sull'/an/ e /quantum/ del rapporto tributario (cd. *para-sostanziali*), per cui vale lo stesso principio delle norme sostanziali.
- Per le *norme sanzionatorie*, valgono i principi dell'*/abolitio criminis/* e del */favor rei/*, della irretroattività della legge, e della retroattività della legge più favorevole.

** 1.5. Interpretazione della norma tributaria (p. 14)

- L'*interpretazione* è l'*operazione logica* con cui si *determina il significato da attribuire alla norma*, così da poter *sussumere il caso concreto dentro una fattispecie normativa*.
- Nel passato si cercavano interpretazioni originali del diritto tributario, ma attualmente l'operazione interpretativa segue i principi e criteri generali dell'*art. 12 delle cd. preleggi*.
- L'interpretazione è fondata sul criterio *letterale, teleologico e sistematico*.
- L'interpretazione *adeguatrice* o *costituzionalmente orientata* è un caso particolare di interpretazione sistematica, che assegna alla norma un significato adeguato con i principi della Costituzione e dell'UE.
- L'interpretazione può anche essere *dichiarativa* (se l'interpretazione funzionale coincide con quella letterale), *restrittiva* (se il significato funzionale è più limitato di quello letterale) ed *estensiva* (il significato è più ampio).
- Le difficoltà interpretative riguardano le *caratteristiche dell'ordinamento fiscale*.
- La legislazione fiscale fa spesso riferimento a *istituti e concetti tipici di altre branche del diritto*.
- È normale, perché la capacità contributiva viene spesso definita con riferimento a situazioni giuridiche regolate in altri settori.
- In questi casi, si parla di *norma di secondo grado*.
- Ad es., la tassazione Irpef e Ires sui redditi derivanti dall'esercizio di imprese commerciali, istituto tipico del diritto commerciale.
- Tuttavia, in alcui casi la norma tributaria dà una *definizione autonoma* dell'istituto.
- Ad es., l'"impresa", per quanto riguarda l'imposta sui redditi (art. 55 TUIR) e l'Iva (art. 4 d.P.R. 633/1972), è definita in maniera diversa da quella civilistica (art. 2082 c.c.).
- L'*interpretazione analogica* (art. 12 co. 2 preleggi) non è applicabile, anche se le norme fiscali non hanno carattere eccezionale (art. 14 preleggi).
- Hanno il carattere di *fattispecie esclusiva*, e pertanto non sono soggette ad applicazione analogica.
- La mancata previsione di una ipotesi impositiva non determina un vuoto giuridico, ma solo un'assenza di tassazione, che è una valida scelta legislativa.
- L'analogia è sempre esclusa per le norme tributarie sanzionatorie.

** 1.6. Soggetti dell'interpretazione giuridica tributaria (p. 17)

- Tutti i *soggetti che a vario titolo sono coinvolti nell'attuazione del tributo* devono interpretare ed applicare la norma tributaria.
- Includono il contribuente e gli altri soggetti passivi, gli uffici fiscali, gli organi dell'Amministrazione finanziaria, ed il giudice tributario.
- Alcuni *soggetti istituzionali* svolgono un *ruolo di indirizzo interpretativo di carattere generale*.
- Il legislatore svolge l'*interpretazione autentica*, che ha un'efficacia normativa in senso proprio.
- L'Amministrazione finanziaria e la giurisprudenza producono il *diritto vivente*, il diritto come prassi prevalente.

** 1.6.1. Legislatore e norme di interpretazione autentica (p. 17)

- Le *norme di interprezione autentica* sono usate spesso nel diritto tributario, quando una disposizione non chiara porta a contrasti applicativi.
- La disposizione interpretativa si aggiunge a quella preesistente, che rimane in vigore, e ne guida l'interpretazione.
- Consistono in un *intervento normativo* in senso proprio, con *effetto retroattivo "improprio"*, ed efficacia /erga omnes/ ed /ex tunc/.
- Può portare a problemi sul piano del legittimo affidamento del contribuente, e di compatibilità con l'art. 53 Cost.
- Lo Statuto dei diritti del contribuente (l. n. 212/2000) contiene alcuni principi che dovrebbero (lo Statuto è legge ordinaria) *limitare l'uso delle norme interpretative*.
- L'art. 1 co. 2 richiede l'uso solo in casi eccezionali, tramite legge ordinaria, con la qualifica espressa di "legge di interpretazione autentica".
- Inolte, per la giurisprudenza costituzionale, il significato deve rientrare tra quelli ragionevolmente possibili, e deve esistere una reale difficoltà o conflitto interpretativo.
- Se la norma tributaria *non ha i caratteri di una disposizione di interpretazione autentica*, va considerata come una norma autonoma e nuova, con le relative conseguenze sull'effetto temporale.

** 1.6.2. Giuriprudenza (p. 18)

- Gli *indirizzi interpretativi di carattere generale* sono dati dalla Corte Costituzionale, Corte di Cassazione, e Corte di Giustizia.
- La *Corte Costituzionale* produce principi fondamentali per l'interpretzione delle norme tributarie.
- La *Cassazione* ha la funzione di assicurare l'osservanza e applicazione uniforme della legge (cd. nomofilachia), e le pronunce hanno funzione di fonte interpretativa generale, ma non vincolante, per gli altri giudici.
- La *Corte di Giustizia* dell'UE è garante dell'ordinamento europeo, e fornisce al giuidice nazionale rimettente la corretta lettura della norma europea, con efficacia /erga omnes/ e vincolante (cfr. Corte Cost. n. 168/1991).

** 1.6.3. Prassi amministrativa (p. 19)

- L'emanazione di *circolari* da parte dell'ente pubblico creditore e titolare dei poteri impositivi fa parte della cd. *prassi amministrativa*.
- Le circolari in senso lato sono atti che non hanno natura né normativa né provvedimentale, e hanno valenza solo interna agli uffici pubblici che hanno il compito istituzionale di curare l'attuazione dei tributi.
- Sono normalmente emanate dagli organi apicali dell'amministrazione finanziaria (cfr. cap. 4).
- Le *circolari in senso stretto* contengono indicazioni di carattere generale per garantire l'applicazione uniforme delle norme tributarie, e sono emanate quando entrano in vigore nuove leggi tributarie.
- Le *risoluzioni, risposte ad interpelli, etc.* sono emanati quando viene richiesta l'interpretazione relativa ad una fattispecie concreta.
- In ogni caso, *non hanno nessun effetto vincolante* per il contribuente, gli altri soggetti passivi, ed i giudici tributari, che possono interpretare le norme anche in maniera difforme.
- Anche a livello interno degli uffici, l'efficacia della prassi amministrativa è stata ridotta nel tempo.
- La prassi amministrativa è un punto di riferimento importante per i *soggetti passivi che hanno dubbi interpretativi*.
- La dottrina e giurisprudenza riconoscono che lo *stato di affidamento* del singolo sugli atti della prassi amministrativa è *tutelabile*, per i valori generali di *correttezza e buona fede della PA*, e *certezza del diritto*.
- Lo Statuto dei diritti del contribuente prevede una *tutela solo parziale dell'affidamento*.
- Se il contribuente si affida alle indicazioni dell'amministrazione finanziaria, che sono successivamente modificate, il tributo non versato sarà dovuto, ma non si applicheranno sanzioni o interessi moratori (art. 10 co. 2).
- Inoltre, l'Amministrazione *deve portare a conoscenza del contribuente* in modo tempestivo e con mezzi idonei tutte le circolari emanate (art. 5 co. 2).
- L'art. 10 co. 2 Statuto è applicabile anche quando il comportamento del contribuente è dovuto a ritardi, omissioni od errori dell'Amministrazione finanziaria.

** 1.6.4. Interpelli (p. 18)

- L'interpello consiste nel rivolgere un'istanza all'amministrazione, per ottenere un parere qualificato in merito all'applicazione delle norme tributarie, ad una fattispecie personale e concreta.
- L'interpretazione qualificata ed individuale è pienamente tutelata in capo al singolo consociato.
- Gli uffici devono seguire i contenuti dell'interpello, e non possono cambiare l'opinione espressa.
- La sanzione è la nullità degli atti impositivi o sanzionatori (cfr. cap. 8).

** 1.7. Elusione della norma tributaria ed evasione fiscale (p. 22)

- L'*evasione* è il comportamento messo in essere dal *soggetto passivo che viola una o più norme tributarie*, con l'occultamento o artificiosa alterazione del presupposto o base imponibile.
- L'evasione da riscossione è il fenomeno in cui il soggetto viola gli obblighi di versamento, o si sposessa artificiosamente per evitare la riscossione coattiva.
- Il *contrasto* all'evasione fiscale è affidato all'Amministrazione finanziaria, con l'uso dei poteri di verifica, accertamento e riscossione coattiva, sanzionatori.
- L'evasione diventa *penalmente rilevante* con il superamento di certi limiti.
- Esistono degli *strumenti normativi* che permettono di ridurre il rischio di evasione. Ad es., la ritenuta alla fonte per i redditi da lavoro.
- L'evasione è facilitata dalla non chiarezza del sistema normativo tributario, e dall'uso di misure di clemenza per l'evasore da parte del legislatore.
- L'*elusione* è quel comportamento con cui *non si viola direttamente una norma tributaria, ma si ottiene comunque un vantaggio indebito* con riferimento alle finalità e principi del sistema.
- Va tenuta distinta dalla *pianificazione fiscale, che è legittima*.
- La disciplina italiana prevede una *disposizione generale anti-elusiva*, che contiene una definizione di elusione valida per l'intero ordinamento, definisce le conseguenze giuridiche, e l'iter procedimentale per accertarla.
- L'art. 10-bis Statuto dei diritti del contribuente ha abrogato le disposizioni antielusive specifiche, raccogliendo le indicazioni del diritto europeo e della Cassazione riguardo l'esistenza di un divieto antielusivo generale.
- Il divieto dell'abuso di diritto è stato codificato come il compiere una o più operazioni prive di sostanza economica, che formalmente rispetttano le regole, ma sostanzialmente procurano un vantaggio indebito (art. 10 co. 2 Statuto).
- L'individuazione dell'elusione fiscale *richiede un'attività interpretativa* che consideri le "finalità" della norma, i "principi dell'ordinamento", e la mancanza di "sostanza economica".
- L'art. 10-bis co. 4 prevede il principio della *libertà di scelta del contribuente*, che può scegliere l'operazione fiscalmente meno onerosa fra le varie possibili, senza che questo rappresenti elusione.
- L'accertamento dell'elusione prevede una fase procedimentale basata sul contraddittorio, e *l'irrilevanza penale* dell'elusione fiscale, o abuso di diritto.

** 1.8. Applicazione della norma tributaria e incertezza giuridica (p. 25)

- I sistemi fiscali moderni sono *complessi per loro natura*.
- Prevedono una moltitudine di tributi diversi, aventi per oggetto varie fattispecie impositive, e ad ogni tributo corrisponde un diverso *sotto-sistema normativo*.
- I tributi hanno *funzioni extra-fiscali*, ed esistono numerosi *meccanismi formali ed obblighi strumentali* per combattere l'evasione.
- L'ordinamento italiano è caratterizzato da una *produzione normativa di scarsa qualità ed eccessiva*.
- Le leggi vengono introdotte per esigenze contingenti di bilancio, la normativa subordinata e prassi amministrativa cercano di colmare le carenze legislative, e la giurisprudenza e prassi sono *estremamente volatili*, e soggette a cambiamenti e contrasti interpretativi.
- Nel tempo, sono stati introdotti vari modelli collaborativi e partecipativi, con la funzione di prevenire le liti fiscali, e dare certezza ai rapporti giuridici tributari.
- Lo *Statuto dei diritti del contribuente* ha posto alcuni principi generali.
- Per garantire la *"chiarezza e trasparenza delle disposizioni tributarie"*, è necessario indicare esplicitamente l'oggetto tributario nel titolo della legge, ed è vietato per le leggi che non hanno oggetto tributario di contenere norme di quel tipo.
- Si deve menzionare sinteticamente il contenuto delle norme richiamate, e la necessità di indicare il testo precedente in caso di modifiche (art. 2 Statuto).
- Le *sanzioni non possono essere irrogate* se la violazione è dovuta ad obiettive condizioni di incertezza sulla norma tributaria (art. 10 co. 3 Statuto).
- Le *obiettive condizioni di incertezza* sono anche una *causa di non punibilità penale* (art. 15 d.lgs. n. 74/2000), e devono *manifestarsi in maniera oggettiva*, e riguardare la formulazione della norma, o le interpretazioni contrastanti della giurisprudenza.

* 2. Sistema delle fonti di diritto tributario (p. 31)

** 2.1. Complessità del sistema e gerarchia delle fonti (ibid.)

- L'*ordinamento tributario italiano è composto da un sistema di fonti giuridiche*.
- Traggono origine dalla sovranità dello Stato (*fonti statali*) o dall'autonomia degli enti territoriali (*fonti regionali, provinciali, comunali*), o dalla supremazia dell'UE (*fonti europee o eurounionali*).
- Gli usi non sono ammissibili in materia tributaria.
- La *gerarchia fra le fonti del diritto* prevede:
  - Al primo posto la Costituzione, leggi costituzionali, trattati e fonti derivate dell'UE.
  - Poi le leggi di ratifica delle convenzioni internazionali.
  - Poi le leggi ordinarie, decreti legislativi, decreti-legge, e leggi regionali.
  - Infine i regolamenti statali e degli altri enti territoriali.
- Oltre al profilo gerarchico, rileva anche la *ripartizione delle competenze normative*, che possono essere esclusive, concorrenti o sussidarie.

** 2.2. Rapporto fra fonti europee e nazionali (p. 30)

- Con la sottoscrizione dei Trattati dell'UE, la *sovranità dello Stato è stata limitata* nelle materie oggetto dei trattati (cfr. art. 11 Cost.).
- Secondo la Corte di Giustizia dell'UE, il *diritto europeo ha un primato su quello nazionale*.
- Pertanto, il giudice (anche tributario) ha l'obbligo di *garantire l'effetto diretto* delle norme europee, disapplicando il diritto interno.
- Anche la Corte Costituzionale ha riconosciuto l'*obbligo di disapplicazione della disposizione interna contrastante*, ma considera i due ordinamenti distinti, ancorché *coordinati*.
- L'unico limite al primato delle norme europee è il *rispetto dei principi fondamentali* dell'ordinamento costituzionale e dei diritti della persona umana, la cd. *teoria dei contro-limiti*, elaborata dalla Corte Costituzionale.
- La *preminenza gerarchica* è prevista dalla Costituzione italiana, che all'art. 117 Cost. limita la potestà legislativa dello Stato e delle Regioni a rispettare i vincoli dell'ordinamento comunitario e degli obblighi internazionali.
- Le fonti europee includono i *Trattati* (fonti primarie), ed i *regolamenti e direttive* (fonti derivate).
- I *regolamenti* hanno sono obbligatori in tutti i loro elementi, e hanno efficacia diretta all'interno dello Stato.
- Le *direttive* impongono il raggiungimento di determinati obiettivi, usando leggi interne di recepimento, e rispettando i limiti, condizioni e margini di discrezionalità imposti al legislatore.
- Solo le *direttive /self-executing/* hanno una limitata efficacia diretta.
- La *ripartizione delle competenze* prevede l'esclusiva competenza dell'UE in *materia doganale*, l'*armonizzazione delle legislazioni* in alcune materie per garantire il mercato eurounionale, ed evitare distorsioni di concorrenza.
- I *tributi armonizzati o eurounionali* sono oggetto di una disciplina comune a livello europeo, contenuta in Direttive, e sono l'*Iva*, le *accise (imposte di fabbricazione e consumo)* ed i *tributi doganali (dazi doganali)*.
- L'Unione può intervenire per *armonizzare le disposizioni legislative* in materia impositiva, ed nella materia fiscale in generale, purché l'intervento sia giustificato nella dimensione dei rapporti transnazionali in ambito europeo.
- La competenza dell'EU serve per la creazione di *modelli impositivi omogenei*, in vista della realizzazione di un mercato europeo libero, senza barriere e discriminazioni, e idoneo a garantire le libertà fondamentali europee.
- L'UE *non è dotata di sovranità impositiva in senso stretto*, ossia, non può istituire tributi propri ed esserne il soggetto attivo.
- L'apporto della Corte di Giustizia ha progressivamente limitato le competenze nazionali, in un'ottica di *integrazione fiscale europea a carattere negativo* (la giurisprudenza impone limiti ai legislatori nazionali, per attuare i principi unionali superiori).
- Gli *ambiti di competenza fiscale dell'UE sono parziali*, sia rispetto alle materie che alle finalità e modalità di intervento.
- La *Costituzione italiana nella materia tributaria* rimane fondamentale, anche per la teoria dei contro-limiti.

** 2.3. Convenzioni internazionali (p. 33)

- Le norme contenute nelle *convenzioni internazionali* (cd. diritto internazionale pattizio) entrano a far parte dell'ordinamento giuridico degli stati contraenti a seguito di *ratifica dei trattati internazionali*, che avviene con legge ordinaria (art. 80 Cost.).
- Le *fonti del diritto internazionale* fanno parte di un ordinamento giuridico separato e distinto (cd. dualismo o pluralismo degli ordinamenti), e non c'è alcun effetto diretto della norma internazionale.
- In ambito tributario, *non esistono norme di diritto internazionale consuetudinario*, soprattutto a causa della riserva di legge contenuta nelle Costituzioni nazionali.
- L'art. 117 co. 1 prevede il *rispetto dei vincoli derivanti dagli obblighi internazionali*, oltre che dall'ordinamento comunitario.
- Pertanto, le leggi di ratifica delle convenzioni internazionali sono *sovraordinate rispetto alle altre leggi*, e si trovano in una posizione sub-costituzionale.
- Il diritto pattizio ratificato diventa il parametro di valutazione (cd. *norma interposta*) della norma interna.
- Dato che le norme pattizie non hanno efficacia diretta, il giudice non può disapplicare la norma interna, ma si deve procedere al *vaglio di costituzionalità*.
- La *CEDU* è una convenzione internazionale, ma a seguito del *Trattato di Lisbona* è diventata parte del diritto UE, e pertanto sarebbe direttamente applicabile, secondo parte della dottrina.
- Le convezioni internazionali in materia tributaria sono *finalizzate ad evitare la doppia imposizione*, e consentire forme di collaborazione fra le amministrazioni finanziarie nazionali.

** 2.4. Fonti legislative e regolamenti nazionali (rinvio) (p. 34)

- Il valore delle leggi e atti aventi forza di legge è regolato dal principio di riserva di legge (cfr. cap. 3.2, p. 42), che regola anche i rapporti tra fonte legislativa e regolamentare.

** 2.5. Autonomia tributaria delle Regioni ed enti locali (p. 35)

- Solo le Regioni possono emanare *leggi*, mentre gli enti locali possono solo emanare *regolamenti*.
- L'*autonomia tributaria* consiste nella potestà attribuita agli enti di introdurre e disciplinare propri prelievi di natura tributaria.
- L'autonomia tributaria è un elemento essenziale dell'*autonomia finanziaria*, che riguarda sia la possibilita di creare tributi, che di decidere la loro destinazione.
- La tensione verso una prospettiva di *federalismo fiscale* ha portato alla riforma del Titolo V della Costituzione.
- La *potestà legislativa dello Stato è esclusiva* nelle materie indicate all'art. 117 co. 2 Cost., che includono il "sistema tributario e contabile dello Stato", l'"armonizzazione dei bilanci pubblici", e la "perequazione delle risorse finanziarie".
- La *potestà legislativa delle Regioni* è *concorrente* per quanto riguarda il "coordinamento della finanza pubblica e del sistema tributario", e *residuale* per le materie esclusivamente collegate al territorio della Regione.
- Le Regioni e altri enti territoriali hanno l'*autonomia finanziaria di entrata, oltre che di spesa* (art. 119 Cost.), e risorse autonome.
- Per le *Regioni a Statuto ordinario*, lo Stato deve determinare con legge ordinaria i *principi fondamentali di coordinamento* del sistema tributario che la Regione deve rispettare nell'esercizio del potere impositivo.
- Questi principi tendono ad evitare che ci sia una doppia imposizione regionale, in modo da tutelare l'unità dell'ordinamento.
- Le *Regioni a Statuto speciale* possono istituire tributi propri con il *solo limite dell'"armonia"* con i principi del sistema tributario statale ed europeo.
- Le Regioni ricevono:
  - Le *compartecipazioni* a tributi erariali.
  - Il *fondo perequativo* per le regioni con minore capacità contributiva.
- Inoltre, possono finanziarsi in vari modi:
  - Con i *tributi propri*, istituiti e disciplinati con legge regionale nell'esercizio della competenza residuale.
  - Con i *tributi propri-derivati*, istituiti e disciplinati con legge statale, ma con titolarità del credito alla Regione, e con possibilità di regolazione parziale da parte dellla Regione.
  - Con le *addizionali* calcolate sulla base imponibile di tributi erariali.
- *L'autonomia tributaria delle Province e Comuni*:
  - Riguarda i *tributi propri-derivati*, istituiti e regolati negli elementi fondamentali dalla legge statale o regionale.
  - L'ente locale può solo regolare l'aliquota, o introdurre norme di esenzione ed agevolazione.

** 2.6. Soft law (p. 37)

Le *fonti di /soft law/* sono regole che non appartengono ad un ordinamento giuridico, e sono caratterizzate dal *non avere alcuna forza cogente*.
- Costituiscono *modelli di norme giuridiche* che devono essere recepiti per diventare regole cogenti.
- Sono comuni *livello europeo e internazionale*, per l'esigenza di regolare fenomenti tributari di portata internazionale o mondiale.
- Gli approcci nazionali sono inadeguati, quello europeo richiede l'unanimità degli Stati membri, e quello internazionale riguarda solo i membri della convenzione.
- *Commissione e Consiglio* dell'UE cercano di coordinare le politiche fiscali degli Stati membri.
- L'*OCSE* (Organizzazione per la Cooperazione e Sviluppo Economico) predispone modelli, tra cui il più importante è quello per evitare le *doppie imposizioni*.

* 3. Principi fondamentali del diritto tributario (p. 41)

** 3.1. Introduzione (p. 41)

- I *principi generali dell'ordinamento tributario* sono i principi che esprimono i valori fondamentali della materia fiscale.
- Sono contenuti nelle fonti primarie dell'ordinamento (Costituzione e diritto dell'UE), e hanno una doppia valenza:
  - Hanno una *funzione interpretativa*, perché permettono di individuare la */ratio/* delle disposizioni normative (*interpretazione teleologica e sistematica*) e di adeguarle ai valori fondamentali (*interpretazione adeguatrice*).
  - Sono usati per valutare la *legittimità* degli atti emanati in contrasto con i principi generali.

** 3.2. Principio costituzionale della riserva di legge (art. 23 Cost.) (p. 42)

** 3.2.1. Origine e ratio (p. 42)

- L'art. 23 Cost. prevede che "nessuna prestazione personale o patrimoniale può esere imposta se non in base alla legge".
- La riserva di legge è collegata alla *nascita delle cd. monarchie parlamentari*, e quindi del riconoscimento da parte del Re di un ulteriore centro di potere, con funzioni legislative.
- In questo periodo, vengono individuate alcune materie soggette ad esclusiva competenza legislativa, e sottratte all'arbitrio regio.
- Si afferma il *diritto all'autoimposizione* (/no taxation without representation/), che sancisce il collegamento fra prelievo tributario e rappresentanza politica.
- In Italia, è stata prevista per la prima volta con lo *Statuto Albertino* del 1848.
- Ha una *funzione di garanzia* e tutela del singolo nei confronti del potere esecutivo, e l'ingerenza statale.
- L'art. 23 Cost. tutela il *patrimonio allo stesso livello della libertà individuale*.
- La piena affermazione dello *Stato di diritto*, in cui la legge regola i poteri dell'esecutivo, e la legge ha una legittimazione popolare che il sovrano non aveva, ha modificato la portata del principio.
- Lo *Stato sociale* lo regola non solo in negativo (preservare la sfera giuridica del singolo dall'ingerenza statale), ma anche *in positivo*, introducendo *finalità di solidarietà ed uguaglianza sociale*.
- La *ratio* a cui risponde il principio di riserva di legge è di *rafforzare il principio di legalità*, in relazione a *valori ed interessi fondamentali* del singolo e della collettvità.
- La riserva di legge in materia tributaria può:
  - Garantire la *subordinazione* del potere esecutivo rispetto a quello legislativo.
  - Consentire una *maggiore ponderazione* della politica tributaria, con il necessario coinvolgimento delle *minoranze*.
  - Assicurare la *trasparenza* dei processi decisionali.
  - Consentire il *controllo di costituzionalità* degli atti normativi da parte della Corte Costituzionale.

** 3.2.2. Concetto di prestazione patrimoniale imposta (p. 44)

- La specie *tributo* rientra nel più ampio genere di *prestazione patrimoniale imposta*, che è caratterizzata dalla *coattività*, e dalla *decurtazione patrimoniale*.
- Il */nomen/ non è di per sé rilevante* ai fini della ricomprensione nell'art. 23 Cost., ma si devono considerare gli elementi sostanziali.
- La *coattività*:
  - Secondo la *nozione formale di prestazione imposta*, l'*obbligo è previsto da un atto autoritativo*, senza il consenso del destinatario.
  - Secondo la *nozione sostanziale di prestazione imposta*, rileva anche la prestazione formalmente contenuta in un contratto, ma regolata in via autoritativa in modo che il consociato possa solo accettare o rifiutare.
  - Ad es.:
    - Il servizio telefonico in regime di monopolio di Stato è una prestazione imposta.
    - La retta di frequenza per un asilo nido pubblico non è una prestazione imposta, perché il singolo può rivolgersi al settore privato.
- La *decurtazione patrimoniale*:
  - La disciplina produce un'*ablazione del patrimonio del privato*, con il sorgere di una *obbligazione pecuniaria* (di regola).
  - In teoria, è possibile anche un *obbligo di fare* che si rifletta in comportamenti patrimonialmente rilevanti. Ad es., il baratto amministrativo, che però non è previsto nel diritto tributario.
  - L'effetto ablatorio può essere sia un *sacrificio definitivo*, che un sacrificio *temporaneo e parziale*. Ad es., nei prestiti forzosi, la previsione del diritto al rimborso esclude un sacrificio definitivo.
- Il *tributo* è caratterizzato:
  - Dall'essere una *prestazione imposta* che non è *mai di tipo sinallagmatico*, la decurtazione è sempre *assoluta e di carattere definitivo*.
  - Avere la *funzione* di finanziare le spese pubbliche, e trovare la sua *causa* nell'essere prelevato in ragione della forza economica espressa dal contribuente.
- L'art. 23 Cost. comprende anche le *sanzioni penali pecuniarie* (regolate all'art. 25 Cost., che richiede la riserva assoluta di legge) e le *espropriazioni forzate* (regolate dagli artt. 42 e 43 Cost.).

** 3.2.3. Natura relativa della riserva di legge (p. 47)

- La riserva di legge dell'art. 23 Cost. ha *carattere relativo e non assoluto*, e la *materia tributaria* può essere regolata anche da *fonti normative secondarie*.
- Il carattere relativo è desumibile da vari elementi:
  - L'art. 23 Cost. usa l'espressione *"in base"* alla legge.
  - L'art. 25 co. 2 usa l'espressione "in forza di una legge", da cui si ricava la *riserva assoluta di legge in campo penale*.
  - La minore rigidità è giustificata dalla *natura anche collettiva dei valori tutelati*, perché il principio non è più solo a tutela della sfera giuridica individuale, ma ha anche una dimensione collettiva e solidale.
- È necessario stabilire il *rapporto fra fonte primaria e secondaria*, relativamente alla disciplina del tributo.
- Per quanto riguarda le *norme sostanziali o impositrici*:
  - La legge deve individuare i criteri di riparto e concorso dei singoli alle spese pubbliche, mediante le cd. *norme sostanziali, o impositrici*.
  - Ossia, il presupposto, i soggetti attivi e passivi, la base imponibile e l'aliquota devono essere contenuti in una fonte legislativa.
  - La riserva di legge include anche le norme tributarie sostanziali in negativo, e introducono *esclusioni ed esenzioni o agevolazioni fiscali*.
  - Le *fonti secondarie* possono solo regolare l'aspetto quantitativo dell'imposizione (*base imponibile ed aliquota*), e solo se la legge prevede *criteri o limiti* tali da orientare e delimitare adeguatamente la potestà normativa secondaria.
- Per quanto riguarda le *norme formali/procedimentali*:
  - Dal punto di vista teorico, sono *tendenzialmente escluse dal principio della riserva di legge*, e possono trovare la loro fonte anche in atti non legislativi.
  - Le norme *norme para-sostanziali* sono in grado di incidere sull'*/an e quantum/* del prelievo fiscale, e quindi devono necessariamente essere contenute in atti aventi forza di legge.
  - Le norme che disciplinano i poteri dell'amministrazione finanziaria e permettono di *porre limitazioni alle sfere di libertà individuali di rilievo costituzionale* devono essere contenute nella legge, per garantire il loro controllo costituzionale.
  - In particolare, i poteri di controllo ed indagine dell'Agenzia delle Entrate e della GdF, che possono incidere sull'*inviolabilità del domicilio*, la *segretezza della corrispondenza*, la *riservatezza*, la *libertà personale*, etc.
  - Le *norme sanzionatorie* tributarie di natura penale sono soggette alla riserva assoluta di legge.

** 3.2.4. Legge e atti aventi forza di legge (p. 50)

- Agli effetti dell'art. 23 Cost., per "legge" si intende sia la *legge in senso formale* (*legge del parlamento* e *legge regionale*), che gli *atti aventi forza di legge* (*decreto legislativo* e *decreto legge*).
- Gli atti aventi forza di legge sono soggetti ad un *controllo parlamentare preventivo* (la delega per i decreti legislativi) e *successivo* (la conversione per i decreti legge).
- Le *ragioni di straordinaria urgenza* alla base dei decreti-legge vengono fatti coincidere con l'interesse fiscale dello Stato, e ciò può facilmente portare ad un abuso del diritto.
- *Non si può prevedere con decreto-legge* l'istitutzione di nuovi tributi, o l'estensione di quelli esistenti ad altre categorie di soggetti (art. 4 Statuto), ma è una auto-limitazione non cogente.
- I decreti legislativi sono utilizzati per la *complessità e tecnicismo* della materia fiscale, che richiede una fase di definizione ed approfondimento da parte dell'esecutivo.
- I principali tributi nell'ordinamento sono stati introdotti con decreti legislativi, che possono anche contenere i cd. *Testi Unici*, che raccolgono la disciplina sostanziale o procedimentale di un determinato tributo.

** 3.2.5. Riserva di legge e fonti UE (p. 51)

- Il rapporto peculiare fra ordinamento nazionale ed europeo ha posto dubbi in relazione al *principio della riserva di legge* dell'art. 23 Cost.
- Il problema è se l'art. 23 è rispettato quando l'obbligo tributario è stato introdotto o disciplinato da fonti normative europee, perché non sono né legge né atto equiparato.
- La Corte Costituzionale ha risolto il problema affermando che la *riserva di legge è pienamente rispettata*, sulla base della *superiorità gerarchica* delle fonti europee su quelle nazionali.
- Tuttavia, considerando la *ratio del principio* di riserva di legge (rappresentanza, ponderazione, trasparenza, controllo di legittimità), il *deficit democratico dell'UE* contrasta con i valori alla base della riserva di legge.

** 3.2.6. Riserva di legge e fonti normative secondarie (p. 52)

- Le fonti normative secondarie sono i *regolamenti*, che possono essere *statali, regionali o locali*.
- Hanno uno *spazio di operatività limitato*, ma comunque importante:
  - La disciplina *sostanziale* deve necessariamente avere una base legislativa, ed i regolamenti possono solo determinare il */quantum/ del prelievo, entro i limiti e criteri* fissati dalla legge.
  - La disciplina *procedimentale* non è coperta dalla riserva di legge (fatte salve le norme con effetto sostanziale indiretto), e può essere oggetto di norme regolamentari.
- Esistono sei tipi di regolamenti statali:
  - I regolamenti *esecutivi* (disciplinano in dettaglio l'esecuzione di leggi e decreti legislativi) e *attuativi ed integrativi* (completano ed integrano le norme di principio) sono pienamente ammissibili.
  - I regolamenti *autonomi o indipendenti* sono *inammissibili* nelle materie coperte da riserva di legge, ma anche nella materia procedimentale, la fonte primaria non è del tutto assente, anche solo per garantire esigenze di buon andamento, correttezza ed efficienza della PA.
  - I regolamenti *organizzativi* non sono utilizzati per gli stessi motivi, anche se sono astrattamente compatibili con l'art. 23 Cost.
  - I regolamenti *delegati* non possono essere emanati nelle materie coperte da riserva assoluta, perché presuppongono l'abrogazione della legge, e la fissazione di nuove regole di carattere generale, autorizzando l'esercizio della potestà regolamentare (cd. processo di delegificazione).
- È necessario distinguere fra *potestà normativa* dello Stato (produrre leggi e regolamenti) e *potestà di imposizione* (l'attuazione del rapporto tributario).
- *Solo la potestà normativa* produce *norme giuridiche* (generali ed astratte), mentre la *potestà di imposizione* è un'attività attuativa di tipo amministrativo, che produce *atti ammministrativi* (individuali e concreti).
- Anche nella materia tributaria sono presenti i cd. *atti amministrativi generali*, che anche se sono attuativi e concreti, si riferiscono ad una pluralità di soggetti passivi, e possono risultare simili ai regolamenti.
- La distinzione fra atto generale e regolamento si fonda su *criteri formali* (il /nomen/ dell'atto, il rispetto del procedimento di formazione dei regolamenti, l'eventuale indicazione nella legge di riferimento).

** 3.3. Principio costituzionale di capacità contributiva (p. 55)

** 3.3.1. Ratio e portata del principio di capacità contributiva (ibid.)

- Il principio di capacità contributiva è previsto dall'art. 53 co. 1 Cost, ed è fondata su una /ratio/ complessa.

** 3.3.1.1. Doverosità del concorso individuale alle spese pubbliche (ibid.)

- Il principio individua il necessario *collegamento fra il prelievo tributario ed il finanziamento delle spese pubbliche*.
- In altre parole, indica la funzione fondamentale dei tributi, garantire le risorse per lo svolgimento delle attività dello Stato e altri enti territoriali.
- La *situazione giuridica* del singolo è di *doverosità*, mentre lo Stato ha un *interesse fiscale* al ricevimento dei tributi.

** 3.3.1.2. Causa giustificatrice del concorso individuale alle spese pubbliche (ibid.)

- In secondo luogo, il principio fissa il criterio con cui le spese pubbliche vanno ripartite fra i singoli, il carico fiscale va determinato "in ragione" della "capacità contributiva" di ciascuno.
- Pertanto, l'imposizione tributaria è *giustificata* solo se, e nei limiti in cui, il consociato manifesta una *propria capacità contributiva*, che è *sufficiente* per legittimare il concorso individuale alle spese pubbliche.
- Tradizionalmente, si ritiene che:
  - La capacità contributiva sia la causa giustificatrice dei tributi che coprono le cd. *spese pubbliche indivisibili*.
  - Altri tributi, ispirati a logiche paracommutative, sostengono le *spese pubbliche divisibili*, ossia collegate a servizi usufruibili *uti singoli*.
  - Pertanto, secondo la *Corte Costituzionale*, il principio è applicabile *solo alle imposte*, e *non alle tasse*.
- Tuttavia, questa impostazione non è condivisibile:
  - Il *collegamento fra tributo e destinazione finanziaria non può assumere rilievo giuridico* nel definire la struttura dell'imposta o tassa.
  - Ad es., i più importanti servizi pubblici di /welfare/ usufruibili individualmente sono finanziati con imposte, e non tasse (istruzione, sanità, previdenza e assistenza).
  - Dato che il principio di capacità contributiva è formulato in termini ampi, con riferimento a *tutte le spese pubbliche*, le spese "divisibili" *devono essere sopportate anche da chi non ne usufruisce in maniera diretta*.
- La seconda impostazione è accolta solo da parte della dottrina, ma l'estensione dell'art. 53 Cost. *a tutti i tributi* porterebbe a *riscattare la dimensione "anacronistica" della tassa*, legata a momenti in cui lo Stato andava remunerato per lo svolgimento delle sue funzioni.
- I *modelli normativi delle tasse più recenti* tendono ad esprimere la rilevanza della forza economica del soggetto.

** 3.3.1.3. Matrice solidaristica del dovere tributario (p. 57)

- L'art. 53 co. 1 Cost. esprime una *tensione solidaristica*, ispirata dall'art. 2 Cost., perché:
  - L'attuazione del'obbligo tributario è un adempimento di *doveri inderogabili* di *solidarietà "economica e sociale"*.
  - È strutturato in modo da comportare un *maggiore sacrificio economico* in capo a chi manifesta una *maggiore capacità economica*.
  - Permette (almeno in teoria) di erogare servizi sulla base degli effettivi bisogni dei singoli, prescindendo dalla *pura sostenibilità individuale* della spesa.
- La tensione solidaristica è rafforzata dal *principio di progressività* (art. 53 co. 2 Cost.), che serve a produrre effetti di redistribuzione della ricchezza.

** 3.3.1.4. Capacità contributiva come vincolo al legislatore e tutela del singolo (p. 58)

- La capacità contributiva vincola lo Stato, e la sua capacità di incidere autoritativamente sull'integrità patrimoniale del singolo.
- Il principio ha origine nell'età dei lumi, e la Dichiarazione francese dei diritti dell'uomo del 1789. Successivamente, è riproposto nelle Costituzioni dei vari Stati.
- Il principio di *riserva di legge* è un *limite formale*, mentre il principio di *capacità contributiva* è un *limite sostanziale*, per cui il prelievo tributario è *legittimo* solo se il sogetto manifesta una forza economica, ed è proporzionato alla stessa.

** 3.3.1.5. Dimensione relazionale della capacità contributiva (p. 59)

- L'ultima dimensione del principio di capacità contributiva è quella *relazionale*, che vincola il legislatore in due direzioni:
  - Non può assoggettare a tassazione il singolo a prescindere dalla sua capacità contributiva (*limite assoluto*).
  - Può assoggettare ad imposizione nella stessa misura tutti coloro che manifestano la stessa capacità contributiva (*limite relativo*).
- Nel secondo caso, l'art. 53 co. 1 Cost. *impone l'uguaglianza nel prelievo fiscale*, e rappresenta l'equivalente in ambito tributario del *principio di uguaglianza dell'art. 3 co. 1 Cost*.

** 3.3.2. Capacità contributiva e collegamento territoriale fra soggetto e comunità (ibid.)

- Il concorso alle spese pubbliche, oltre a essere basato sulla capacità contributiva, è anche *riferito a "tutti"*, e l'ambito soggettivo appare estremamente ampio.
- Dato che la capacità contributva può essere espressa in modi diversi, è *impossibile trovare un criterio di collegamento soggettivo o territoriale universale*.
- Pertanto, qualunque persona (anche giuridica), a prescindere dalla cittadinanza o residenza, *potrebbe potenzialmente* essere soggetto all'imposizione fiscale italiana.
- Il tributo può essere imposto a tutti coloro che manifestano una capacità contributiva idonea a configurare un *collegamento rilevante* con lo Stato italiano.
- I criteri di collegamento possono essere *differenti*, a causa della variabilità degli indici di manifestazione della forza econmica e di tributi, ed il legislatore gode di *discrezionalità* nella loro individuazione, rispettando criteri di *ragionevolezza e coerenza interna*.
- Nelle *imposte sul reddito*:
  - Per i soggetti *residenti* in Italia, si applica il criterio della *residenza fiscale* in Italia.
  - Per i soggetti *non residenti*, si applica il criterio della *fonte* del reddito è prodotto in Italia.
  - Questo paradigma è riprodotto a livello internazionale, ma esistono eccezioni.
- Nelle *imposte indirette*, si considera il luogo in cui l'*atto* è compiuto, o il *consumo* è avvenuto.
- Nelle *imposte patrimoniali*, si considera il luogo in cui è situato il *patrimonio* del soggetto.
- La sovranità fiscale dei singoli Stati può riguardare *anche soggetti non residenti*:
  - Tuttavia, deve rispettare i principi di *non discriminazione, e le libertà fondamentali europee*, e le eventuali convenzioni sulle doppie imposizioni.
  - L'*attuazione del tributo* al di fuori dello Stato avviene con la collaborazione di amministrazioni finanziarie straniere, ed è oggetto di specifiche convenzioni bilaterali e discpline /ad hoc/ dell'UE.

** 3.3.3. Capacità contributiva e riferibilità soggettiva del presupposto del tributo (p. 61)

- Il principio di capacità contributiva richiede la *coincidenza* fra soggetto passivo del tributo (contribuente) e soggetto a cui è attribuibile il fatto-indice che esprime la forza economica.
- Perché solo così è possibile ripartire il carico impositivo fra i singoli, in ragione della capacità contributiva realmente manifestata.
- Pertanto, è necessario valutare i *criteri giuridici* previsti per riferire il presupposto al soggetto passivo, per verificare che siano idonei ad evidenziare il collegamento fra la *situazione soggettiva passiva e la forza economica in termini soggettivi*.
- Se si spezza quel *nesso di collegamento*, il tributo è incostituzionale.
- Ad es., l'attribuzione dei redditi della moglie al marito (nel diritto di famiglia prima della riforma del 1975) violava il principio di capacità contributiva.
- Il soggetto passivo può essere qualsiasi figura soggettiva dotata della *capacità giuridica di diritto comune*, e quindi anche enti e società dotati di soggettività o personalità giuridica.
- Lo /status/ di soggetto passivo del tributo può essere attribuito anche a *soggetti diversi dal contribuente* (sostituto e responsabile d'imposta), a cui non è riferibile il tributo, perché non hanno manifestato la specifica capacità contributiva.
- Il potenziale conflitto con l'art. 53 Cost. è risolto con la previsione di meccanismi che garantiscono che solo il contribuente sia inciso in via definitiva dal tributo.

** 3.3.4. Fatti-indice (p. 63)

- La Corte Costituzionale ha definito il concetto di capacità contributiva come una *forza economica effettiva ed attuale**.
- Pertanto, il legislatore non può attribure rilievo a fatti o atti che sono *privi di valenza economico-patrimoniale*, e deve selezionare i fatti e atti più idonei ad essere *indici della complessiva capacità economica* del soggetto.
- Lo Stato ha una esigenza sempre maggiore di *prevedere nuove forme di tassazione*, che può portare a presupposti impositivi con una dimensione economico-patrimoniale ridotta.
- Gli *indici di capacità tradizionali* sono il *reddito*, il *patrimonio*, il *consumo*, l'*attività giuridica*.
- È possibile individuare *ulteriori fatti-indice*, ma devono esprimere:
  - Una *specifica forza economica* del soggetto, ed essere *misurabili in denaro*.
  - Una *posizione differenziata* sul piano economico-patrimoniale, ed una specifica *posizione di vantaggio economicamente rilevante*.
  - Ad es., l'Irap ha come presupposto l'esercizio di un'attività autonomamente organizzata, ed il fatto-indice è il "dominio sui fattori di produzione", ed è dovuta anche se l'attività è in perdita, ma la Corte ha ritenuto l'indice come ragionevole.
- L'individuazione di nuovi fatti-indice deriva anche da:
  - *Nuove forme di ricchezza* che non si esprimono secondo i criteri tradizionali.
  - *Fenomeni economici* che per le proprie caratteristiche, rischiano di sfuggire al prelievo tributario.
  - Ad es., la cd. web tax serve a colpire le società che operano sul web, perché possono scegliere il paese di residenza fiscale secondo ragioni di convenienza fiscale.

** 3.3.5. Limiti massimi al prelievo (p. 65)

- Il necessario legame fra prelievo fiscale e forza economica impone dei *limiti di tassazione massima*.
- I cd. *prelievi confiscatori*:
  - Producono un'ablazione totale della ricchezza oggetto del tributo.
  - Non sono ammissibili, perché violano la natura garantistica dell'art. 53, ed i principi costituzionali di tutela della proprietà privata ed iniziativa economica
- La tassazione che grava sul cd. *minimo vitale*:
  - Ossia, i bisogni essenziali del soggetto e della sua famiglia.
  - La definizione del minimo vitale è rimesso alla valutazione *discrezionale* del legislatore, secondo il principio di ragionevolezza.
- Il tema della *tassazione massima* è importante, dato l'elevato carico fiscale in Italia, e sarebbe utile introdurre una /no tax area/ generale, che non può essere incisa da alcuna imposizione.

** 3.3.6. Effettività della capacità contributiva (ibid.)

- La capacità contributiva si identifica con la forza economica del soggetto, che deve essere effettiva ed attuale.
- La forza economica è *effettiva* se è *concretamente presente*, e non solo *meramente presunta*, così che possa essere effettivamente verificata.
- Questo requisito pone un limite al legislatore tributario, rispetto all'introduzione di *metodi di determinazione e misurazione* della capacità contributiva che non siano idonei a rappresentare la reale forza economica del soggetto.
- Ad es., l'uso di indagini statistiche per determinare il reddito medio riferibile e tassabile per ogni membro di una categoria di professionisti è incostituzionale, perché non esprime l'effettiva forza economica del singolo contribuente.
- Ad es., il *reddito fondiario* è calcolato su base catastale, che è un valore medio calcolato su basi oggettive, ma è ammissibile, perché ha funzioni di semplificazione, e si possono comunque valorizzare le caratteristiche dell'immobile.
- Le *presunzioni* in materia tributaria:
  - In generale, consistono nella conseguenza che la legge (presunzione legale) o giudice (presunzione semplice) traggono da un fatto noto, per risalire ad un fatto ignoto.
  - Il loro uso può porre *problemi di rispetto del requisito dell'effettiva capacità contributiva*.
- Sono ammissibili se:
  - Si tratta di presunzioni *ragionevoli*, e fondate su *regole di comune esperienza* e *coerenti* con la /ratio/ e struttura del tributo.
  - Se è *consentito al contribuente di fornire la prova contraria*.
  - Se il contribuente può mettersi nella condizione di *difendersi dalla presunzione*, in concreto, ed in modo non eccessivamente gravoso.
- Esistono vari metodi di accertamento che sono basati sulle presunzioni (cfr. cap. 7).

** 3.3.7. Attualità della capacità contributiva (p. 68)

- La forza contributiva è *attuale* se *sussiste nel momento in cui il tributo è applicabile*.
- Altrimenti, se è già esaurita è *passata*, e se non è ancora sorta è *futura*.
- Il requisito di attualità costituisce un limite (ma non un divieto assoluto) per quanto riguarda l'adozione di *leggi tributarie retroattive*, ossia leggi che hanno come presupposto un atto o fatto realizzato prima della loro entrata in vigore.
- Se la *forza economica* espressa in quel momento *risulta completamente esaurita* al momento della vigenza del tributo, allora *non è più attuale*, e la legge è costituzionalmente illegittima.
- Il giudizio riguardo la *persistente attualità* di una forza economica prodotta nel passato va valutato secondo il *criterio di ragionevolezza*, e considerando il *lasso di tempo trascorso*, e la *prevedibilità* dell'intervento impositivo futuro.
- Ad es.:
  - L'*imposta straordinaria sull'ammontare dei depositi bancari e postali* è stata introdotta l'11 luglio 1992, e consisteva in una ritenuta del 6 per mille sull'ammontare dei depositi come risultanti alla data dell 9 luglio 1992.
  - Dato che erano passati pochissimi giorni, era ragionevole ritenere che la forza economica fosse ancora sussistente, al momento dell'entrata in vigore del tributo straordinario.
  - L'*imposizione sugli incrementi di valore delle aree fabbricabili* prevedeva la possibilità di prendere a riferimento una forza economica realizzata fino a 10 anni prima, ed è stata ritenuta incostituzionale.
- La ragionevolezza della retroattività va valutata anche sulla base dei *principi europei sulla certezza del diritto*, e tutela del legittimo affidamento.
- Secondo lo *Statuto dei contribuenti*, le disposizioni tributarie *non hanno effetto retroattivo*:
  - Data la sua natura di legge ordinaria, questa previsione può essere *legittimamente derogata* da qualsiasi altra legge ordinaria.
  - Tuttavia, è possibile *assegnare un valore ermeneutico al principio di irretroattività*, ed in caso di dubbio, ritenere la disposizione irretroattiva.
- Le *leggi di interpretazione autentica*:
  - Hanno naturalmente un effetto di *retroattività (impropria)*, e devono essere emanate in presenza di *reali esigenze interpretative*.
  - L'intervento deve essere *ragionevole e proporzionato*, anche considerando il principio di *tutela del legittimo affidamento dei consociati*.
- Le disposizioni che prevedono *acconti o anticipazioni d'imposta*:
  - Ai fini delle imposte sui redditi, Irap e Iva, la legge prevede che il contribuente debba versare somme che si riferiscono a *presupposti non ancora realizzati* (o almeno, non compiutamente realizzati).
  - Anche se non sono veri e propri tributi su una *capacità contributiva futura*, si può rilevare un potenziale conflitto con l'attualità della capacità contributiva.
  - La Corte ha *ritenuto queste previsioni legittime*, in considerazione dell'interesse fiscale dello Stato, e del diritto al rimborso/compensazione riconosciuto in caso di versamento anticipato superiore a quello effettivo.

** 3.3.8. Capacità contributiva ed uguaglianza fiscale (p. 71)

- La previsione di *regimi fiscali differenziati*:
  - Non può essere lasciata alla mera discrezionalità legislativa, perché diventerebbe una discriminazione arbitraria, in pieno contrasto con l'art. 53 Cost.
  - È costituzionalmente legittima solo se è *ragionevole, giustificata, e non arbitraria o sproporzionata*.
- È opportuno distinguere le ipotesi di *regimi differenziati meno favorevoli*, da quelle di regimi più favorevoli (cd. agevolativi).
- Per i primi, la Corte Costituzionale ritiene necessario individuare la *giustificazione e coerenza del diverso trattamento*.
- Ad es.:
  - L'*imposta di successione più elevata per i figli adottivi* del /de cuius/ rispetto ai figli legittimi è incostituzionale, perché nel diritto civile sono alla pari.
  - Le *imposte sul consumo (accise)* più elevate e quindi penalizzanti per prodotti come sigarette e alcool sono giustificate perché sono prodotti voluttuari, e quindi in grado di esprimere una maggiore forza economica.
  - L'*addizionale Ires per le società ed enti che esercitano attività creditizie, finanziarie e assicurative* è giustificata perché introdotta durante un periodo di crisi finanziaria, e perché i destinatari avevano una struttura oligopolistica.
- I casi di *prelievi straordinari e transitori* sono valutati meno rigorosamente dalla Corte Costituzionale.
- Gli aggravi tributari possono anche avere lo scopo di *orientare i comportamenti dei consociati*, per indurli ad evitare i beni ed attività oggetto di tassazione maggiore (cd. *fiscalità comportamentale*).
- Questo tipo di interventi è *ragionevole e costituzionalmente legittimo* in due casi:
  - Il primo caso è se il comportamento assume *anche valenza economica*. Ad es., la fiscalità ambientale o alimentare servono a prevenire i costi sociali di attività inquinanti e /junk food/.
  - Tuttavia, l'intervento *non deve essere giustificato solo da motivi etici o morali*. Ad es., l'addizionale Ires e Irpef per le imprese che producono materiale pornografico.
  - Il secondo caso è se il disincentivo *ha una funzione ulteriore* rispetto al prelievo tributario, come le *imposte di fabbricazione e consumo*, che riguardano beni a domanda cd. rigida.
- I trattamenti peggiorativi devono rispettare i principi del diritto UE.

** 3.3.9. Uguaglianza ed agevolazioni fiscali (p. 75)

- Le *agevolazioni* consistono in una *minore imposizione fiscale* per determinate categorie, che può riguardare il presupposto, la base imponibile o aliquota del tributo.
- Il contrasto con l'art. 53 Cost. si pone per le *misure agevolative in senso stretto (esenzioni)*, che non si fondano su una valutazione adeguata della diversa forza economica espressa.
- Le *fattispecie agevolative sono largamente usate* nel diritto tributario italiano, ma hanno funzioni eterogenee, sono numerose, e contenute in interventi di altra natura, e pertanto sono poco coordinate fra di loro.
- Secondo l'impostazione tradizionale, l'introduzione di agevolazioni fiscali deve servire a soddisfare e garantire *specifici valori di rilevanza costituzionale*, o comunque di importanza fondamentale.
- Pertanto, si crea un *bilanciamento* fra la *deroga all'art. 53 Cost.*, e l'*attuazione dell'altro principio* costituzionale alla base della finalità extra-fiscale.
- Pertanto, le finalità promozionali idonee a legittimare le agevolazioni fiscali sono numerose. Ad es., la tutela e promozione del lavoro, il risparmio, lo sviluppo economico, l'ambiente, la famiglia, etc.
- Le *questioni di legittimità costituzionale*:
  - Tendono a chiedere l'*estensione dell'agevolazione a fattispecie ulteriori* rispetto a quella prevista dalla norma agevolativa.
  - Vanno concesse sulla base del principio di *ragionevolezza* e della *coerenza interna* del tributo.
  - Ad es., la norma che prevedeva l'esenzione per gli atti relativi al procedimento di divorzio è stata estesa anche alla separazione giudiziale dei coniugi.
- La questione della compatibilità delle agevolazioni fiscali con il *diritto UE* è diversa:
  - Le agevolazioni fiscali devono rispettare i principi del *divieto di aiuti di Stato*, ed il *principio di non-discriminazione*. che sono collegati alle libertà fondamentali del diritto europeo.
  - Se le agevolazioni *beneficiano determinate imprese in maniera selettiva*, diventano aiuti di Stato che falsano la concorrenza, e quindi incompatibili con il diritto europeo.
  - I trattamenti più favorevoli per soggetti residenti, o per la provenienza nazionale di merci, servizi e capitali provoca un *trattamento discriminatorio*.
  - La valutazione della legittimità dei trattamenti fiscali differenziati va valutata sul *piano costituzionale, ed eurounionale*.

** 3.3.10. Coerenza interna del tributo (p. 77)

- Tra fatto-indice, presupposto e base imponibile deve esistere una *consequenzialità logica* ed una *ragionevolezza interna*, in modo da evitare:
  - Di tassare una forza economica diversa da quella del presupposto.
  - Che via sia *contraddittorietà con la /ratio/* che sorregge l'introduzione del tributo.
- Ad es., la "Robin Hood tax":
  - Era costruita come un'addizionale Ires, andava a colpire gli operatori economici nel settore energetico e degli idrocarburi, e assumeva come fatto-indice i "sovra-profitti" realizzati in un determinato periodo.
  - La /ratio/ giustificatrice appariva costituzionalmente legittima, perché basata su una posizione di vantaggio economico realmente esistente in capo alle imprese.
  - Tuttavia, è stata dichiarata incostituzionale perché si applicava all'intero reddito dell'impresa (non solo i sovra-profitti), aveva durata permanente, e non prevedeva meccanismi per evitare l'aumento di costi in capo ai consumatori.

** 3.4. Principio costituzionale di progressività (p. 78)

- L'art. 53 co. 2 prevede che il sistema tributario è informato a criteri di progressività, ed il principio di progressività richiede che l'imposizione *cresca in maniera più che proporzionale* al crescere della forza economica del soggetto.
- Prevedere un *maggior carico fiscale per i soggetti più abbienti* rafforza il *carattere solidaristico* e la *finalità di redistribuzione della ricchezza*, implicita nella regola della progressività.
- Secondo l'interpretazione della Corte Costituzionale, non tutti i tributi devono essere proporzionali, ma *solo il sistema, nel suo complesso*.
- Sono ammissibili tributi sia *proporionali*, sia *regressivi*, ed è sufficiente una *progressività mite*, che lascia *ampia discrezionalita* al legislatore.
- L'unica imposta realmente progressiva è l'*Irpef*, che determina anche la *progressività del sistema tributario*, ed eventuali revisioni (/flat tax/, /dual tax/, etc.) devono continuare a garantire la progressività per non essere incostituzionali.
- Ogni modifica legislativa deve considerare il suo *impatto sul principio di progressività*.
- Il principio *non pone vincoli riguardo la struttura* del tributo, e la progressività non è limitata alle aliquote, e si possono usare *altri strumenti normativi* per garantirla (ad es., deduzioni e detrazioni discendenti all'aumentare del reddito).

** 3.5. Altre norme costituzionali rilevanti (p. 80)

- Non è ammesso il *referendum abrogativo* per le norme tributarie e di bilancio, data la loro natura "impopolare" (art. 75 co. 2 Cost.), e l'importanza dell'*interesse fiscale dello Stato* prevale sull'*origine democratica* della materia tributaria.
- Il principio del cd. *pareggio di bilancio*:
  - Interessa lo Stato (art. 81 Cost.), gli enti territoriali minori (art. 119 Cost.) e le pubbliche amministrazioni (art. 97 Cost.).
  - Ha anche rilevanza fiscale, dato che i *tributi* servono a finanziare le *attività e servizi pubblici*.
  - Ad es., può essere *esclusa la retroattività della pronuncia di incostituzionalità* di un tributo, e quindi la restituzione delle somme indebitamente percepite, a tutela dell'*interesse fiscale* dello Stato.

** 3.6. Principi generali nello Statuto del contribuente (p. 81)

- Lo *Statuto dei diritti del contribuente* contiene una serie di *diritti fondamentali* e *principi generali* relativi alla normativa tributaria e alla disciplina del rapporto fra contribuente ed Amministrazione finanziaria (art. 1 co. 1 Statuto).
- Tuttavia, nonostante la *clausola di auto-qualificazione*, lo Statuto è legge ordinaria, e non è idoneo per fondare il giudizio di legittimità costituzionale.
- Inoltre, prevede anche una *clausola auto-rafforzativa* riguardo la modalità di modifica, ma clausole del genere si risolvono in *semplici auto-limitazioni*, senza che si possa attribuire una *reale efficacia vincolante*.
- Il valore principale dello Statuto è di *riconoscere* i *principi generali ed immanenti* della materia tributaria, e fornire criteri-guida per l'*interpretazione ed applicazione* delle norme al giudice.

** 3.7. Principi generali dell'UE (p. 82)

** 3.7.1. Premessa (ibid.)

- Dalla preminenza del diritto eurounionale, deriva il valore superiore dei *principi generali* dell'UE.
- Si tende a distinguere fra:
  - *Principi propri*, se affermati nelle fonti di diritto Europeo, specialmente i trattati, oppure desunti con l'interpretazione della CGUE.
  - *Principi comuni*, principi generali, desunti dagli ordinamenti degli Stati Membri dalla Corte di Giustizia.
- La *Corte di Giustizia* ha interpretato i principi, ed ha esteso il loro ambito di applicazione dei principi esistenti, ed ha portato all'*integrazione giuridica europea*.
- Indipendentemente dalla fonte dei principi, devono essere in grado di *orientare l'interpretazione* del dirito eurounionale, e *colmarne le lacune*.
- Sono utilizzati come *parametri di legittimità* degli atti delle istituzioni europee e nazionali, ed assumono in vari casi la natura di norme idonee a creare diritti ed obblighi direttamente cogenti.
- La loro efficacia interpretativa e precettiva è limitata agli *ambiti di competenza del diritto eurounionale*, ma esercitano comunque un'*influenza indiretta* sui sistemi giuridici nazionali.

** 3.7.2. Principi propri (p. 84)

- I principi propri riguardano le *libertà fondamentali*, da cui la CGUE ha derivato *divieti generalizzati di non-restrizione e non-discriminazione* rivolti ai legislatori nazionali.
- Il principio di non-discriminazione è il *principio fondamentale dell'UE*, e trova esplicito riconoscimento nell'art. 18 TFUE, che vieta ogni discriminazione fondata sulla nazionalità.
- In termini fiscali, il concetto di "nazionalità" è interpretato in senso ampio, ed include anche la residenza dei soggetti, e l'origine delle merci o servizi.
- Oltre l'ambito strettamente europeo, i sistemi fiscali nazionali non possono prevedere disposizioni che *impediscano l'esercizio delle libertà* fondamentali, o *prevedano un trattamento giuridico deteriore* per merci, persone, attività e capitali di altri Stati membri.
- La CGUE ha elaborato varie *cause di giustificazione*, che però devono essere rispettose del principio di proporzionalità.
- Con il *principio di libera circolazione delle merci*:
  - Viene vietato agli Stati membri di usare tasse superiori per i prodotti di altri Stati membri a quelle previste per prodotti nazionali simili.
  - Questo principio è collegato all'esclusiva competenza doganale dell'UE, e la creazione di una *unione doganale europea*, da cui deriva il divieto di dazi e altre misure con effetto equivalente.
- Con il principio di *libera circolazione dei lavoratori*:
  - Si vieta qualsiasi discriminazione fondata sulla nazionalità tra lavoratori, relativamente ad impiego, retribuzione e condizione di lavoro.
  - Impone che le misure tributarie nazionali che prevedono trattamenti agevolativi per i residenti si applichino anche ai non-residenti, se esistono situazioni di fatto equiparabili.
- Il principio di *libero stabilimento delle attività economiche*:
  - Si applica sia alle persone fisiche che a quelle giuridiche.
  - Si distingue fra *primario*, per cui ogni operatore economico può trasferirsi in altri Stati membri, e *secondario*, per cui si possono creare agenzie, succursali e filiali nel territorio di un altro Stato membro.
  - Vieta ogni discriminazione fondata sulla residenza delle imprese. Ad es., tassare maggiormente le imprese che si trasferiscono all'estero, o prevedere un trattamento differenziato che rende più difficoltoso l'esercizio della libertà di stabilimento secondaria.
- La *libera circolazione di servizi*:
  - *Vieta le restrizioni alla libera prestazione di servizi* da parte di operatori economici che risiedono in uno Stato diverso da quello in cui il servizio è reso.
  - Ad es., le norme nazionali che vietavano di dedurre i costi sostenuti per prestazione di servizi da imprese non residenti.
- La *libera circolazione di capitali*:
  - Garantisce la circolazione di capitali fra gli Stati membri, e con Paesi terzi, e vieta di ostacolare gli investimenti con norme fiscali che possano avere un simile effetto.
  - Ad es., la norma che riservava ai dividendi di origine estera una tassazione diversa rispetto a quella per i dividendi di origine nazionale non è conforme con questa disciplina.
- Il *principio del divieto di aiuti di Stato*:
  - Vieta gli aiuti concessi da Stati, sotto qualsiasi forma, che favoriscono alcune imprese o produzioni, ed incidono sugli scambi fra Stati membri, ledendo la concorrenza.
  - L'aiuto di Stato in materia tributaria può consistere in norme *agevolative di carattere selettivo*, che escludono o riducono l'imposizione fiscale solo per alcuni operatori economici.
  - Ad es., sono aiuti di Stato le esenzioni per enti religiosi che esercitano attività commerciale, o le imprese in un certo territorio, o le ristrutturazioni del sistema bancario.
- Il *principio del divieto di abuso del diritto* serve ad impedire *pratiche fraudolente ed elusive*, con cui un soggetto si avvale abusivamente delle norme del diritto dell'Unione.
- Il *principio di effettività* consiste nel dovere dei singoli Stati di attuare il diritto UE.
- Il *diritto al contraddittorio*:
  - Ha valenza generale, ed è strettamente collegato al diritto di difesa.
  - È rilevante per i provvedimenti che possono incidere negativamente sulla sfera giuridica del singolo.
  - Il soggetto deve essere posto nella condizione di far valere preventivamente le proprie osservazioni.
- Per quanto riguarda il *procedimento tributario*, sono rilevanti i principi derivati dalla *CEDU*:
  - Il *diritto d'accesso*.
  - La tutela del *segreto professionale*.
  - Il diritto all'*integrità del domicilio* durante le verifiche fiscali.

** 3.7.3. Principi comuni (p. 88)

- Sono individuati ed elaborati dalla Corte di Giustizia dell'UE, sulla base delle tradizioni giuridiche nazionali.
- I principi comuni più importanti riguardano la certezza del diritto, la tutela del legittimo affidamento, ed il principio di proporzionalità.
- Il principio di *certezza del diritto* è un valore fondamentale dell'ordinamento europeo, e consiste nella *conoscibilità* delle norme giuridiche da parte dei loro destinatari, e della *predevibilità* delle conseguenze giuridiche.
- La giurisprudenza ne deriva vari corollari, tra cui:
  - Il principio di *tutela del legittimo affidamento*, o di protezione della situazione giuridica di chi abbia tenuto in buona fede un comportamento, basandosi sugli esiti prevedibili di una normativa, o sugli atti della PA.
  - Un limite alla *retroattività degli atti normativi ed amministrativi* dell'UE, e della normativa attuativa di norme europee, ai soli casi di necessità, e sempre rispettando il principio di proporzionalità.
- Il *principio di proporzionalità*:
  - Richiede che le misure impiegate non eccedano quanto è necessario per lo scopo da raggiungere, per non sacrificare eccessivamente gli altri valori presenti.
  - È il tipico principio strumentale, che valuta l'adeguatezza di una misura bilanciando i valori coinvolti.

* 4. Rapporto giuridico tributario (p. 93)

** 4.1. Rapporto giuridico tributario e obbligazione tributaria (p. 93)

- La norma tributaria contiene la disciplina sostanziale e procedimentale del *rapporto giuridico obbligatorio* fra l'ente pubblico creditore ed il singolo, che ha ad *oggetto una prestazione pecuniaria*.
- Il rapporto giuridico tributario è complesso, sia dal punto di vista *soggettivo* (possono partecipare altri soggetti) che da quello *oggettivo* (si prevedono diverse obbligazioni e obblighi formali per i soggetti passivi).
- L'obbligazione tributaria appartiene al /genus/ delle *obbligazioni di diritto pubblico*.
- Hanno la *stessa struttura delle obbligazioni nel codice civile*, pertanto si possono applicare le stesse disposizioni, con una previa valutazione di compatibilità.
- L'*adempimento dell'obbligazione tributaria* richiede un procedimento amministrativo.
- Pertanto, è possibile definire l'obbligazione tributaria come un *rapporto obbligatorio*, su cui si innesta un procedimento amministrativo, ed ha una doppia valenza *sostanziale e procedimentale*.

** 4.2. Soggetti del rapporto giuridico tributario (p. 94)

** 4.2.1. Soggetto attivo, articolazione dell'Amministrazione finanziaria (ibid.)

- Il *soggetto attivo* del rapporto tributario è il creditore dell'obbligazione tributaria, che può esere lo Stato o diverso ente pubblico territoriale.
- Si deve distinguere fra la *titolarità del credito tributario*, che spetta all'ente pubblico indicato dalla legge, e la *destinazione finanziaria* delle risorse tributarie, che può non coincidere con il titolare del credito.
- Ad es., lo Stato rimane il titolare del credito, anche se una quota dell'Iva e tributi doganali sono destinati all'UE, o il cinque/otto per mille nell'Irpef è destinato a favore di confessioni religiose o enti.
- Si deve anche distinguere fra potestà normativa, e potestà di imposizione.
- La *potestà normativa*:
  - Riguarda il *potere di introdurre e disciplinare il tributo*, ed è strettamente legata alla riserva di legge e ripartizione delle competenze.
  - Non necessariamente coincide con la titolarità del credito. Ad es., i tributi regionali e locali propri-derivati sono prevalentemente disciplinati da legge statale.
- Per *potestà di imposizione*:
  - Consiste nel potere dell'ente pubblico di *dare attuazione al tributo*, partecipando nei procedimenti di accertamento, liquidazione e riscossione con l'esericzio di *poteri autoritativi*.
  - Include anche la *potestà sanzionatoria amministrativa*, relativa alle violazioni accertate nei confronti dei soggetti passivi.
  - A differenza dela potestà normativa, la potestà di imposizione è *strettamente collegata alla titolarità del credito di imposta*, perché riguarda le dinamiche procedimentali del rapporto tributario.
  - Nel sistema attuale, sono presenti anche *modelli consensuali e collaborativi*, oltre ai tradizionali modelli autoritativi, che creano un rapporto alternativo con il contribuente.
- L'*Amministrazione finanziaria* è l'insieme di organi ed uffici che hanno come compito istituzionale l'attuazione dei tributi, come parte del soggetto attivo.
- È presente a *livello statale* (per le imposte erariali), a livello *regionale* e a livello di *enti locali* (per i tributi locali).
- All'interno dell'*Amministrazione finanziaria dello Stato*, le *Agenzie fiscali* hanno un ruolo fondamentale:
  - L'*Agenzia delle entrate* ha competenza generale sui principali tributi dell'ordinamento (Ires, Irpef, Iva, Irap, imposte sui trasferimenti).
  - Le *altre Agenzie* includono l'Agenzia delle dogane, e del demanio.
- L'*Agenzia delle entrate*:
  - È un ente dotato di personalità giuridica di diritto pubblico, e autonomia organizzativa e patrimoniale.
  - È sottoposta all'indirizzo e vigilanza del *MEF*, che svolge il ruolo politico di programmazione generale ed indirizzo in materia fiscale.
  - Ha una *struttura centrale* a Roma (con compiti di programmazione, indirizzo, controllo e coordinamento, predisposizione della modulistica).
  - È divisa in *Direzioni centrali* e una *struttura territoriale*, distinta in uffici regionali e periferici.
  - Le *Direzioni regionali* hanno il ruolo di coordinare e supervisionare gli uffici periferici nel loro territorio, ed hanno alcune funzioni operative ed interpretative.
  - Le *Direzioni provinciali* gestiscono l'applicazione dei tributi, ed operano a livello di attuazione del singolo rapporto tributario, in base alla competenza territoriale.
- La *Guardia di finanza*:
  - Fa parte dell'Amministrazione finanziaria, ed è un corpo militare di Stato, alla dipendenza del MEF.
  - Ha competenze in materia di contrasto all'evasione ed elusione tributaria.
  - Ha gli stessi poteri istruttori dell'Agenzia delle entrate, con cui deve cooperare e coordinarsi.
  - Non è dotata di alcun potere di accertamento e riscossione del tributo.
- La riscossione dei tributi:
  - Tradizionalmente era affidata ad un soggetto esterno all'Amministrazione, il cd. agente della riscossione.
  - Dal 2017, Equitalia (una società a capitale pubblico, partecipata dall'Agenzia e dall'Inps) è stata soppressa, e le funzioni relative alla riscossione nazionale sono state affidate ad un ente pubblico economico interno all'Agenzia delle entrate.
- Il *Garante del contribuente*:
  - È stato istituito dallo Statuto del contribuente.
  - Non appartiene all'Amministrazione finanziaria, e non ha poteri autoritativi.
  - Ha il compito di raccogliere dai soggetti passivi segnalazioni di irregolarità, e può rapportarsi con gli uffici amministrativi per risolvere le problematiche.
  - Può richiedere documenti e chiarimenti, avviare il procedimento di autotutela, raccogliere raccomandazioni, controllare l'operatività dei singoli uffici.

** 4.2.2. Soggetti passivi e soggettività tributaria (p. 98)

- I *soggetti passivi* sono i *debitori dell'obbligazione tributaria*.
- La figura più importante è quella del *contribuente*, il soggetto a cui si riferisce la capacità contributiva che è oggetto del tributo.
- Il *sostituto ed il responsabile d'imposta*, sono coinvolti per garantire l'interesse fiscale dello Stato ad attuare il tributo in maniera veloce e sicura, ed il loro coinvolgimento deve rispettare determinati criteri per essere conforme alla Costituzione.
- Gli *obblighi di natura formale* non determinano di per sé il sorgere di una soggettività passiva tributaria, e possono essere *anche a capo anche di soggetti diversi dal contribuente, responsabile e sostituto*.
- Il problema fondamentale è la definizione dei *presupposti della soggettività passiva tributaria*, ed in particolare, il *rapporto tra soggetività tributaria e soggettività di diritto comune*.
- La soluzione prevalente è che:
  - La *soggettività tributaria presuppone quella di diritto comune*, dato che l'imputazione della capacità contributiva e del debito di imposta richiede che il soggetto sia capace di essere titolare di situazioni attive e passive.
  - Il legislatore *può attribuire la soggettività passiva* anche a soggetti che non hanno la soggettività civilistica, se è utile ai fini di una *valutazione della capacità contributiva più idonea*.
  - Ad es., il trust è un patrimonio, che di per sé non ha soggettività giuridica, ma i redditi prodotti dal trust sono imputati al trust stesso.
  - Il legislatore può anche *escludere la soggettività passiva* a soggetti che hanno la soggettività di diritto comune, per ragioni di semplificazione o contrasto all'evasione.
  - Ad es.: la società di persone è un ente con soggettività civilistica, ma il legislatore imputa direttamente ai soci i redditi prodotti (principio di trasparenza), e la società non diventa debitrice del tributo.

** 4.2.3. Contribuente (p. 100)

- Il *contribuente* è il *debitore* dell'obbligazione tributaria, perché realizza il presupposto, e quindi *dimostra la capacità contributiva oggetto del tributo*.
  
** 4.2.3.1. Contribuente di diritto e di fatto (ibid.)

- Il *contribuente di fatto* è il soggetto su cui viene *traslato l'onere finanziario del tributo*, anche se *rimane estraneo al rapporto giuridico tributario*, che invece si riferisce al *contribuente di diritto*.
- La traslazione del tributo non è sempre presente nei moduli impositivi, ed è necessario distinguere le fattispecie di traslazione normative dalle altre (pattizia o economica).
- La *traslazione normativa (o giuridica) del tributo*:
  - È *imposta dalla disciplina del tributo stesso*, e *concorre all'individuazione della capacità contributiva* oggetto del tributo, delineando nel complesso la fattispecie impositiva.
  - Ad es., nell'Iva, il contribuente di diritto è l'operatore economico, quello di fatto è il consumatore finale.
  - La *traslazione nell'Iva si realizza con la rivalsa obbligatoria*, che insieme al diritto di detrazione, permette di individuare nel *consumo* la forza economica.
  - La legge può anche prevedere non l'obbligo, ma solo il diritto, ossia la *facoltà di esercitare la rivalsa*.
  - Ad es., le accise sono sempre versate dal fabbricante, dato che l'obbligazione tributaria sorge al momento della loro fabbricazione, ma può rivalersi sui cessionari e consumatori finali.
- La *traslazione meramente economica del tributo*:
  - Avviene quando il trasferimento dell'onere finanziario da parte del contribuente di diritto, che è un operatore economico, è fatto in maniera occulta, attraverso un incremento del corrispettivo richiesto all'acquirente.
  - Normalmente, è irrilevante dal punto di vista giuridico, eccetto i rari casi di divieti espressi.
- La *translazione pattizia del tributo*:
  - Avviene quando le parti prevedono contrattualmente che un soggetto (il contribuente di fatto) si accolli il debito tributario di un altro (contribuente di diritto).
  - È espressamente disciplinata dalla legge (*art. 8* Statuto dei diritti del contribuente), che ammette l'*accollo del debito d'imposta*, senza liberare il contribuente originario.
  - È permessa in generale, salvo alcune eccezioni di divieto di accollo, o rivalsa obbligatoria.
  - *Non produce alcun cambiamento nel rapporto giuridico tributario*, né *alcun effetto a livello di fattispecie impositiva*.
  - La giurisprudenza ha specificato che l'Amministrazione finanziaria *non può esercitare i poteri di accertamento e riscossione contro l'accollante*, ma solo contro l'accollato.
  - Il *pagamento dell'accollante* è *legittimo, e ha effetto estintivo* per l'obbligazione tributaria.

** 4.2.3.2. Domicilio e residenza fiscale (p. 102)

- Il *domicilio fiscale*:
  - Definisce l'ambito territoriale di coinvolgimento del soggetto nell'attuazione del tributo, e la competenza territoriale dell'Amministrazione finanzaria ai fini dell'esercizio del potere impositivo.
  - Inoltre, determina quale ufficio è competente per le azioni di accertamento e riscossione, la Direzione competente per l'interpello, etc.
- Il concetto di *residenza fiscale*:
  - Riguarda il momento sostanziale del rapporto tributario.
  - È rilevante per determinare la definizione della fattispecie impositiva, specialmente per le imposte sui redditi.
  - Individua un criterio di collegamento stabile del contribuente con il territorio statale, idonea a giustificare l'imposizione su tutti i redditi prodotti dal soggetto, secondo il principio dell'utile mondiale.

** 4.2.4. Sostituto d'imposta (ibid.)

- Il *sostituto d'imposta* è il soggetto che, in forza di una disposizione di legge, è *obbligato al pagamento delle imposte in luogo di altri*, con *rivalsa* normalmente obbligatoria.
- La *struttura della sostituzione tributaria* prevede la presenza di tre soggetti (l'ente pubblico creditore, il sostituito ossia il contribuente, ed il sostituto ossia il soggetto obbligato a pagare).
- Il sostituto è titolare di un'*obbligazione autonoma* nei confronti dell'ente pubblico-creditore, che ha lo stesso oggetto dell'*obbligazione tributaria* gravante sul contribuente.
- L'obbligazione in capo al sostituto *tende a sostituirsi* a quella del sostituito-contribuente, così che il soggetto passivo possa prendere l'adempimento della prestazione solo dal sostituto.
- Lo strumento ha posto *dubbi di legittimità costituzionale*, perché la legge prevede una prestazione patrimoniale in capo ad un soggetto che non manifesta una correlata capacità contributiva.
- Tuttavia, la contraddizione con l'art. 53 Cost. è solo apparente:
  - La sostituzione è funzionale all'*interesse fiscale* dello Stato, e riduce il rischio di evasione, perché si basa sul principio del contrasto di interessi.
  - Il sostituto non ha nessun interesse a non corrispondere allo Stato il dovuto, dato che il prelievo grava sul sostituito, mentre il sostituito non può porre comportamenti evasivi riguardo al /quantum/ trattenuto dal sostituto.
  - La sostituzione tributaria è legittima nei limiti in cui permette di *evitare che il peso economico* gravi esclusivamente sul sostituto.
  - Nelle ipotesi di sostituzione vigenti, la *rivalsa* è *obbligatoria e preventiva*, e viene effettuata con la *ritenuta alla fonte*, che il sostenuto opera direttamente sulle somme che è tenuto a versare al sostituito.
- Esistono *due tipi di ritenute*.
- Le *ritenute a titolo di acconto*:
  - Il sostituto trattiene parte di quanto da lui è dovuto (in base ad un rapporto economico-giuridico preesistente) al sostituito, e lo versa allo Stato.
  - L'effettuazione della ritenuta *non esaurisce il rapporto tributario* tra contribuente e soggetto attivo.
  - Le somme prelevate alla fonte sono una *forma di acconto* per l'imposta sui redditi.
  - Il sostituito deve *comunque dichiarare* il complesso dei redditi, incluso quello lordo su cui è stata effettuata la ritenuta, *liquidare* l'imposta, e *scomputare* l'importo della ritenuta.
  - In altre parole, la ritenuta a titolo d'acconto è un *credito nei confronti dell'erario*, che viene valorizzato in sede di dichiarazione dei redditi.
  - L'*effetto di sostituzione* non riguarda l'intero debito tributario, ma solo la somma prelevata a titolo di acconto.
  - In altre parole, si parla di *sostituzione parziale d'imposta*.
  - Le ritenute a titolo di acconto si applicano ai datori di lavoro (per il reddito di lavoro dipendente) e alle prestazioni di lavoro autonomo erogate a soggetti residenti.
- Le *ritenute a titolo d'imposta*:
  - Il sostituto ha l'obbligo di trattenere parte di quanto da lui dovuto, in base ad un rapporto economico-giuridico pre-esistente.
  - Tuttavia, il versamento della ritenuta determina l'*estinzione dell'obbligazione tributaria* facente capo al contribuente, *esaurendo il rapporto giuridico* tra i due.
  - Il sostituito non è più tenuto ad *alcun ulteriore adempimento*, anche solo formale, in relazione al tributo per cui è stata versata la ritenuta.
  - Pertanto, la ritenuta opera in termini di *sostituzione integrale*, perché l'obbligazione in capo al sostituto coincide completamente con quella tributaria in senso proprio, dato che l'adempimento della prima estingue la seconda.
  - La ritenuta a titolo d'imposta realizza un effetto assimilabile a quello delle *imposte sostitutive*, e concorre a determinare la cd. "fuga dalla progressività" dell'Irpef.
  - *Si applica* ai dividendi e altri redditi di capitale corrisposti a soggetti non residenti, e su interessi da depositi e conti correnti corrisposti a persone fisiche non imprenditori.
- Le *situazioni patologiche* del meccanismo delle ritenute ed i rapporti fra sostituto e sostituito:
  - Se il *sostituto non adempie all'obbligo di effettuare la ritenuta* e non la versa allo Stato:
    - Non ci sarà una sostituzione tributaria di alcun tipo, ed il contribuente non potrà scomputare la ritenuta d'acconto.
    - L'Amministrazione finanziaria può procedere sia in capo al sostituito, sia in capo al sostituto (in questo caso, solo per l'ammontare della ritenuta non versata).
    - Se il sostituto viene iscritto a ruolo, il sostituito è responsabile in solido.
  - Se il *sostituto effettua la ritenuta senza versarla*:
    - Sono previste sanzioni penali.
    - L'amministrazione finanziaria potrà procedere alla riscossione del debito solo nei confronti dello stesso sostituto.
    - In caso di ritenuta d'acconto, il sostituito può scomputare la ritenuta subita, anche se non versata.
- La *ritenuta diretta*:
  - Può essere d'acconto o d'imposta.
  - È operata dallo Stato per redditi corrisposti a determinati soggetti.
  - È caratterizzata dalla coincidenza fra il sostituto ed il soggetto attivo.

** 4.2.5. Responsabile d'imposta (p. 106)

- Il *responsabile d'imposta* è il soggetto *obbligato al pagamento* dell'imposta *insieme ad altri*, per fatti e situazioni riferibili esclusivamente a loro, con *diritto di rivalsa*.
- Come nella sostituzione, il legislatore individua una *obbligazione distinta da quella che grava sul contribuente*, per meglio garantire l'interesse fiscale ad un versamento rapido e sicuro del tributo.
- L'obbligazione del responsabile d'imposta *si aggiunge*, e *non sostituisce (né totalmente né parzialmente)* l'obbligazione originale.
- L'ampliamento dei *soggetti chiamati all'adempimento* ha una funzione di *garanzia del credito erariale*.
- Tra l'obbligazione principale e quella del responsabile, c'è un rapporto di *pregiudizialità-dipendenza*, e si determina una situazione di *solidarietà* tra contribuente e responsabile nei confronti del soggetto attivo.
- Le *fattispecie di responsabilità* sono diverse. Ad es.:
  - La responsabilità dei pubblici ufficiali che producono, ricevono o autenticano l'atto, in solido con le parti contraenti, per l'imposta di registro.
  - La responsabilità del cessionario d'azienda per il pagamento dell'imposta e sanzioni relative all'azienda ceduta, salva l'escussione preventiva del cedente.
  - La responsabilità del rappresentante Iva del soggetto non residente e senza stabile organizzazione in Italia.
- La *giustificazione costituzionale* pone problemi simili a quelli della sostituzione d'imposta.
  - La scelta della responsabilità d'imposta deve basarsi su *rapporti giuridico-economici preesistenti*, anche per evitare che il responsabile rimanga *definitivamente inciso dall'onere finanziario*.
  - Il *diritto di rivalsa* non deve essere previsto solo in astratto, ma garantito in concreto.

** 4.2.6. Solidarietà tributaria (p. 108)

- La *solidarietà tributaria* è la situazione in cui *più soggetti* sono obbligati all'*adempimento della stessa obbligazione pecuniaria*.
- Nella *solidarietà paritetica*, il *presupposto d'imposta è realizzato unitariamente* dai diversi soggetti, ed sorge una singola obbligazione.
- I co-obbligati assumono il ruolo di debitori *principali*, perché contitolari dell'indice di capacità contributiva.
- Ad es., nella compravendita immobiliare, le parti contraenti sono responsabili in solido per il tributo di registro.
- Nella *solidarietà dipendente*:
  - I soggetti passivi sono obbligati a causa di *titoli giuridici diversi*, in modo che ci sia un'obbligazione *principale* ed un'obbligazione *dipendente*, che *dipende dall'esistenza* di quella principale.
  - L'ipotesi più importante di solidarietà dipendente è quella del *responsabile di imposta*, a cui si aggiungono altre fattispecie legislativamente previste.
  - In genere, la responsabilità del *coobbligato dipendente è illimitata*, e si estende all'intero patrimonio, ma può essere *limitata*. Ad es., il cessionario di azienda è responsabile d'imposta solo nei limiti del valore dell'azienda trasferita.
  - Il coobligato dipendente *non gode del beneficio* di escussione preventiva dell'obbligato principale.
  - *Non rientrano nelle fattispecie di solidarietà* quelle in cui un soggetto è *esposto alle procedure esecutive* perché titolare di beni su cui gravano privilegi speciali con diritti di seguito, perché il coinvolgimento di quel soggetto è *solo indiretto*,
- Nei *rapporti interni fra i soggetti passivi*, il coobbligato dipendente che adempie ha *diritto di regresso per l'intero* verso l'obbligato principale, mentre nella solidarietà partitetica il regresso è *pro quota*.
- Ciascun debitore può essere *costretto all'integrale adempimento*, liberando anche gli altri, che possono eventualmente subire il regresso.
- Dal punto di vista dei *rapporti procedimentali*, l'interpretazione prevalente ritiene che la situazione di solidarietà non comporti una considerazione unitaria dei rapporti, e gli *iter procedimentali vanno sviluppati autonomamente*, senza mutua rappresentanza
- Si garantisce in pieno il diritto di difesa del soggetto passivo, che viene colpito solo dagli atti a lui intestati e notificati, e la sua autonomia nelle scelte da compiere nella fase attuativa.
- Tuttavia, si *rischia la definizione diversificata e non omogenea dei rapporti obbligatori*, anche se sono legati da un rapporto di solidarietà.
- Esistono vari rimedi:
  - La trasmissione del *giudicato favorevole* ottenuto da uno solo dei condebitori anche agli altri, purché non abbiano già adempiuto o non abbiano avuto un giudicato negativo.
  - L'impiego del *litisconsorzio*, con cui il giudice può riunire tutti i condebitori per risolvere la controversia in maniera unitaria, ma non è utilizzato in termini generali.
  - L'intervento dell'Amministrazione finanziaria con il ricorso all'*autotutela*, almeno per i casi più gravi di definizione diversificata ed ingiusta del rapporto.

** 4.3. Successione nel debito d'imposta (p. 110)

- Il rapporto obbligatorio tributario può essere oggetto di *successione a titolo universale*, che si verifica quando gli aventi causa subentrano in tutte le posizioni attive e passive che facevano capo al dante causa.
- Nella *successione a titolo universale /mortis causa/*, gli eredi del soggetto passivo succedono nel debito tributario del defunto, relativamente ai presupposti che si sono realizzati anteriormente alla sua morte.
- L'effetto successorio avviene solo quando gli eredi diventano tali dal punto di vista civilistico, con l'accettazione dell'eredità secondo le varie forme previste dall'ordinamento.
- In quel momento, si produce la confusione con l'avente causa, e l'accettazione dell'eredità con beneficio di inventario esplica effetti anche in relazione all'obbligazione tributaria.
- I *successori sono responsabili in solido* per le obbligazioni tributarie (la regola generale per le obbligazioni è pro quota).
- Le *sanzioni tributarie amministrative* dovute dal /de cuius/ non sono trasmissibili per successione mortis causa, per il principio della *responsabilità personale*.
- L'*estinzione di enti collettivi*:
  - Produce effetti analoghi alla successione a titolo universale /mortis causa/.
  - Dopo la cancellazione dal registro delle imprese, gli ex-soci assumono la titolarità dei debiti e crediti fiscali.
  - Nelle società di capitali, l'effetto successorio è limitato a quanto il socio ha ricevuto nella fase di liquidazione, in coerenza con il principio di responsabilità limitata tipico della forma societaria.

** 4. Estinzione dell'obbligazione tributaria (p. 112)

** 4.4.1. Modi di estinzione satisfattivi (ibid.)

- La modalità estintiva ordinaria dell'obbligazione tributaria è l'*adempimento*, che deve avvenire nelle forme previste dalla legge, pena l'infruttuosità o l'applicazione di sanzioni.
- Le specifiche discipline possono ammettere *adempimenti parziali* e *dilazioni di pagamento*, per i quali le norme del codice civile non sono direttamente applicabili.
- L'*adempimento spontaneo dell'obbligazione tributaria* si realizza con il *versamento diretto*, la *compensazione*, e la ritenuta diretta.
- L'eventuale riscossione coattiva ha comunque effetto satisfattivo.
- In alcuni casi, è possibile adempiere mediante il *trasferimento di determinati beni all'ente pubblico creditore*, in un'ipotesi di */datio in solutum/*, che è subordinata all'accettazione da parte del soggetto attivo.
- L'obbligazione tributaria si può estinguere per *confusione*, che si verifica se creditore e debitore diventano la stessa persona, ma avviene in casi rari. Ad es., l'ente pubblico subentra nel patrimonio del soggetto passivo defunto.

** 4.4.2. Modi di estinzione non satisfattivi (p. 113)

- L'*obbligazione tributaria è indisponibile da parte dell'Amministrazione finanziaria*, sia per la natura pubblicistica, che per i principi costituzionali di capacità contributiva e riserva di legge si oppongono a forme di rinunce del credito.
- A differenza dell'obbligazione civilistica, *non* si può estinguere per *remissione* o *novazione*.
- Dato che è un'obbligazione pecuniaria, *non* è applicabile l'*impossibilità definitiva o temporanea della prestazione*.
- Si può estinguere per *mancato esercizio del diritto* da parte dell'ente creditore entro un determinato periodo.
- È necessario distinguere fra la *prescrizione* e *decadenza*:
  - La prima è una causa di estinzione del diritto, la seconda determina la perdita della possibilità giuridica di esercitare il diritto.
  - La *prescrizione riguarda il diritto di credito* e quindi l'obbligazione, mentre la *decadenza* riguarda le singole situazioni giuridiche all'interno del *procedimento tributario* e le facoltà esercitabili dai soggetti coinvolti.
  - L'ordinamento tributario confonde i due termini, ma in generale la *decadenza* serve a *scandire l'/iter/ del procedimento tributario*, per garantire la certezza e stabilizzazione dei rapporti, il buon andamento e l'efficienza.
  - Pertanto, mentre la *prescrizione dell'obbligazione tributaria è regolata dalle norme di diritto comune*, se non espressamente derogate, la *disciplina delle decadenze* è contenuta nelle specifiche discipline procedimentali.

** 4.4.3. Condono (p. 114)

- Il *condono* è una modalità di estinzione dell'obbligazione tributaria istituto eccezionale e di deroga ai principi del sistema.
- Manca una definizione normativa generale del condono.
- L'interpretazione prevalente ricomprende nell'istituto le *discipline di carattere temporaneo, che consentono ai contribuenti di definire in maniera agevolata i rapporti tributari non ancora esauriti*.
- Prevede effetti *estintivi* dell'obbligazione tributaria (che non è stata compiuta in tutto od in parte) e *premiali* per quanto riguarda la responsabilità sanzionatoria.
- È possibile distinguere tre tipi di condoni:
  - *Totali*, se consentono al contribuente di estinguere l'obbligazione tributaria con una somma inferiore, secondo modalità esplicitamente previste, e l'abbandono della pretesa sanzionatoria.
  - *Parziali*, se estinguono le sanzioni (normalmente amministrative) a condizione dell'adempimento dell'obbligazione tributaria che al tempo non era stata assolta.
  - *Processuali*, se estinguono i contenziosi tributari in corso con il pagamento di una somma che varia a seconda dello stato della controversia, e parametrata agli esiti giudiziali provvisori.
- Le varie forme di condono introducono una *deroga ai principi fondamentali dell'ordinamento*, sopratutto quelli di uguaglianza e capacità contributiva, che risultano lesi dai condoni totali.
- Può essere legittimamente utilizzato solo per *periodi temporali determinati*, e solo in *casi eccezionali*.
- Dato che hanno una *funzione premiale verso soggetti che non avevano correttamente adempiuto* all'obbligo fiscale, la loro successione determina la *perdita di credibilità* nel sistema, oltre alla lesione dei *valori costituzionali*.

* 5. Struttura dei principali tributi (p. 120)

** 5.1. Imposte nel sistema fiscale italiano (p. 120)

- Il sistema fiscale italiano si basa su una *serie di imposte* che hanno ad oggetto una pluralità di fatti-indice, espressivi della *capacità contributiva* idonea a determinare il concorso individuale alle spese pubbliche secondo l'art. 53 Cost.
- La *forza economica* del singolo contribuente è un fenomeno unitario, ed i sistemi fiscali moderni tendono a frazionarla ed isolarne le diverse manifestazioni, su cui costruire *autonomi prelievi tributari*.
- Esistono varie ragioni per prevedere più tributi (determinare la struttura dell'imposta in maniera più coerente, per un prelievo più sicuro e facile, per meglio individuare la capacità contributiva reale in ogni ambito).
- Il *reddito*:
  - È soggetto ad *Irpef ed Ires* a seconda della tipologia del soggetto passivo, e di *numerosi regimi sostitutivi*.
  - Sono previste *addizionali Irpef* (di competenza regionale o comunale) ed *addizionali Ires* (per specifici settori o soggetti).
- Il *patrimonio* è oggetto di tassazione non in generale, ma solo per specifici cespiti:
  - Il possesso di immobili in Italia è il presupposto dell'*Imu*.
  - Il possesso di immobili all'estero è il presupposto dell'*Ivie*.
  - Il possesso di cespiti finanziari all'estero è il presupposto dell'*Ivafe*.
  - Altre fattispecie impositive indicative di un patrimonio includono le *tasse automobilistiche*, l'imposta *erariale sugli aeromobili privati*, il *canone RAI*, e l'*imposta di bollo su depositi bancari e titoli*.
- I *tributi indiretti* più importanti nell'ordinamento sono:
  - L'imposta generale sui *consumi (Iva)*.
  - L'imposta sull'esercizio organizzato di *attività produttive (Irap)*.
  - Le imposte sulla *fabbricazione e consumo* di determinati prodotti (*accise*).
  - Le imposte su trasferimenti onerosi e gratuiti di ricchezza (imposta *di registro*, imposta *ipotecaria e catastale*, *imposta sulle successioni e donazioni*).
  - L'imposta sui *finanziamenti*.
  - L'imposta sulle transazioni finanziarie (cd. *Tobin Tax italiana*).
  - L'imposta sulla redazione in forma scritta di atti (*imposta di bollo*).
  - Le imposte *doganali*.
  - Le nuove imposte in via di imposizione (/web tax, plastic tax, sugar tax/).
- Le *tasse* di carattere erariale, regionale e locale:
  - Tasse scolastiche ed universitarie.
  - Tari, Tarsu.
  - Tassa di soggiorno.
  - Contributo unificato processuale, etc.

** 5.2. Imposte sui redditi: Irpef e Ires (p. 121)

** 5.2.1. Tipologia e presupposto (ibid.)

- L'*Irpef* è un'imposta:
  - *Progressiva*, perché prevede un sistema di aliquote crescenti, abbinate a detrazioni da imposta decrescenti all'aumentare del reddito.
  - *Personale*, perché permette di scomputare dalla base imponibile alcune somme che riflettono la situazione personale del soggetto (oneri, spese, carichi di famiglia o condizioni sociali).
- L'*Ires*:
  - È un'*imposta proporzionale*, con una singola aliquota (24%).
  - Sono previste alcune deduzioni e detrazioni per alcune categorie di enti.
- Entrambe le imposte sono disciplinate dal *TUIR* (Testo Unico Imposte sul Reddito).
- Il *presupposto* di entrambi i tributi è il *possesso di redditi*, in denaro o natura.
- Il TU non contiene una *definizione di reddito*, che va derivata in maniera interpretativa.

*** a) Reddito come incremento patrimoniale

- Le somme ed indennità percepite, anche in forma assicurativa, a *titolo di risarcimento dei danni* costituiscono redditi solo se conseguite *in sostituzione* di altri redditi (cd. *lucro cessante*).
- In quel caso, costituiscono redditi della stessa categoria di quelli sostituiti o persi.
- Gli *interessi moratori* e per *dilazione di pagamento* sono redditi perché forme risarcitorie di fruitti, redditi, o occasioni di reddito.
- I risarcimenti che costituiscono *danno emergente* sono irrilevanti, perché *non incrementano* il patrimonio, ma compensano solo una perdita subita.

*** b) Reddito come flusso misurable in un periodo di tempo

- Il reddito è considerato come un flusso, è misurato in un determinato arco temporale (definito convenzionalmente), ed è dovuto *per periodi di imposta*:
  - Per le *persone fisiche*, il periodo d'imposta corrisponde all'anno solare.
  - Per le *società ed enti*, può essere stabilito dalla legge o atto costitutivo.
- Ogni periodo d'imposta produce un'*obbligazione tributaria autonoma*.
- Dato il frazionamento temporale, è importante definire come individuare il periodo a cui imputare le componenti reddituali:
  - Secondo il *principio di competenza*, il componente (attivo o passivo) deve essere computato nel periodo di imposta in cui è sorto.
  - Secondo il *principio di cassa*, il componente reddituale (attivo o passivo) deve essere computato nel periodo di imposta in cui è avvenuta l'effettiva erogazione.

*** c) Relazione tra reddito e specifica fonte produttiva

- La /ratio/ è di definire le categorie in funzione delle quali il reddito può generarsi:
  - Un *immobile* (redditi fondiari).
  - Un *investimento* mobiliare (redditi di capitale).
  - Un'*attività* (lavoro autonomo, subordinato e attività d'impresa).
  - Dal *compimento* di un atto giuridico o fatto.
- Se un incremento patrimoniale *non è riconducibile ad alcuna fonte produttiva*, non può essere considerato un reddito fiscale.
- L'ultima categoria, dei redditi diversi, è una categoria *di chiusura*, nel tentativo legislativo ed interpretativo di dare rilevanza ad ipotesi che non rientrano nelle altre categorie reddituali.
- I *redditi da attività illecita* sono sempre considerati *redditi diversi*, salvo il caso in cui sono sequestrati o confiscati, perché non più imputabili al soggetto, e quindi nemmeno tassabili.

*** d) Imputazione personale al contribuente

- Con riferimento all'imputazione del reddito al contribuente, si ritiene che il termine "possesso" degli artt. 1 e 72 TUIR indichi la *titolarità giuridica* della fonte produttiva.
- L'imputazione del reddito risulta *strettamente personale* anche all'interno della famiglia, che non viene considerata un centro autonomo ed unitario di imputazione di effeti fiscali, o soggetto passivo del tributo.
- Il TU prevede alcune principi, applicabili anche alle *unioni civili*:
  - I redditi dei beni oggetto di *comunione legale* sono imputati per metà a ciascun coniuge, salvo quota diversa ex art. 210 c.c.
  - I proventi dell'*attività separata* dei coniugi sono imputati al coniunge per l'intero ammontare.
  - I redditi del *fondo patrimoniale* sono imputati ai coniugi per la metà.
  - I redditi dei *figli minori* sono imputati direttamente a questi ultimi, salvo l'usufrutto legale dei genitori.

*** e) Reddito fiscale come reddito complessivo del soggetto

- Il reddito assoggettato ad imposizione si ottiene sommando i redditi delle diverse categorie, e sottraendo le perdite.
- Pertanto, l'Irpef ed Ires sono *imposte generali sul reddito*, che viene imputato e tassato in maniera unitaria.
- Ai fini Irpef, determina una forte *progressività*, perché la considerazione complessiva del reddito produce un carico impositivo maggiore di quello che si avrebbe se i singoli redditi fossero tassati separatamente.
- Tuttavia, negli anni, il sistema è stato *alterato* dall'introduzione di imposizioni sostitutive, ritenute alla fonte a titolo di imposta e regimi speciali hanno determinato una *fuga dalla progressività*.

** 5.2.2. Soggetti passivi (p. 127)

- Il perimetro fra Irpef ed Ires è determinato dal tipo di soggetto che produce il reddito.
- Se è una *persona fisica* è tassata con l'Irpef, se si tratta di un *ente* o *società di capitali* si applica l'Ires.

** 5.2.2.1. Soggetti passivi Irpef (ibid.)

- I soggetti passivi dell'Irpef sono persone fisiche (art. 2 TUIR):
  - Residenti in Italia, per i redditi ovunque prodotti (*principio dell'utile mondiale*).
  - Non-residenti per i soli redditi prodotti in Italia (*principio della localizzazione della fonte*).
- Le *società di persone* sono regolate dall'art. 5 TUIR:
  - I redditi della società sono *imputati* a ciascun socio, *indipendentemente* dalla percezione, e *proporzionalmente* alla sua quota di partecipazione agli utili.
  - È il cd. *principio di trasparenza*, attraverso cui si realizza la diretta imputazione del presupposto ai singoli che compongono l'ente.
  - La società di persone *non risulta debitrice del tributo*, anche se rimane *assoggettata ad obblighi di natura formale* rilevanti ai fini del procedimento di attuazione.
  - Si realizza una scissione fra il *momento della produzione del reddito* ed il *momento della imputazione*, i redditi sono qualificati al momento della produzione, e poi imputati al singolo socio.
  - *Anche le perdite* sono imputate per trasparenza a ciascun socio.
  - L'imputazione del reddito per trasparenza rende fiscalmente irrilevante l'eventuale distribuzione degli utili, evitando la doppia imposizione economica del reddito.

** 5.2.2.2. Soggetti passivi Ires (p. 127)

- I soggetti passivi Ires sono divisi in quattro tipologie.

*** Società di capitali

- Includono la società per azioni, le società in accomandita per azioni, le SRL, le cooperative, le società di mutua assicurazione, le società europee.
- Il regime ordinario di imposizione fiscale prevede che il reddito prodotto (sempre considerato reddito d'impresa) sia *imputato* e tassato in capo alla società a fini Ires.
- Tuttavia, rileva ulteriormente per i singoli soci al momento della *distribuzione* (come reddito di capitale), creando un problema di potenziale *doppia tassazione* della stessa forza economica.
- Lo strumento attualmente in vigore è la *parziale esenzione da imposta* dei redditi da partecipazione, percepiti dai soci di società di capitale, che diventano tassabili solo per una quota (cfr. par. 5.2.3.2).
- L'esenzione parziale non risolve il problema della doppia tassazione, ma esistono ulteriori *regimi opzionali* in grado di diminuire il carico fiscale complessivo, come la tassazione di gruppo o la trasparenza fiscale (come nelle società di persone).

*** Enti diversi dalle società

- Includono le persone giuridiche, le associazioni non riconosciute, i consorzi e le altre organizzazioni non appartenenti ad altri soggetti passivi.
- Anche gli *enti pubblici* sono soggetti passivi Ires, ma l'art. 74 TUIR specifica che gli organi ed amministrazioni dello Stato e le funzioni statali esercitate dagli organi pubblici non sono soggette a tassazione.
- In relazione agli enti pubblici e privati, compresi i /trust/, la distinzione fondata sull'oggetto (commerciale o meno) della società è fondamentale.
- L'*ente commerciale* è considerato alla stregua di una società commerciale, ed il suo reddito è sempre qualificato come reddito d'impresa (cfr. cap. 5.2.3.5, p. 143).
- L'*ente non commerciale*:
  - È in grado di produrre tutte le categorie reddituali, tranne quelle incompatbili con la natura di ente.
  - Sono destinatari di *disposizioni agevolative*.
- La distinzione fra enti commerciali e non-commerciali:
  - Va determinata sulla base dell'*oggetto principale o esclusivo*, inteso come l'attività essenziale per realizzare gli scopi nell'ente, che è *contenuto nell'atto costitutivo* dell'ente, o che è *esercitato di fatto*.
  - L'attività svolta deve consistere nell'*esercizio di impresa* (produzione o scambio di beni o servizi), in maniera abituale e professionale, e secondo *economicità* (un metodo di gestione capace di garantire un profitto).

*** Società ed enti non residenti

- Le società ed enti di qualsiasi tipo *non residenti* sono tassate solo per i redditi prodotti in Italia.
- Anche le società di persone possono essere soggetti passivi Ires, ma solo se non residenti.

** 5.2.2.3. Residenza fiscale dei soggetti passivi (p. 130)

- La residenza fiscale dei soggetti passivi delle imposte può determinare quale modello impositivo applicare.
- Il *soggetto residente* è assoggettato a Irpef o Ires su tutti i redditi ovunque prodotti, quello *non residente* è soggetto passivo solo per i *redditi prodotti nel territorio italiano*.
- Le *persone fisiche sono fiscalmente residenti* se per la maggior parte del periodo d'imposta:
  - Sono iscritte nelle *anagrafi* della popolazione residente.
  - Hanno il proprio *domicilio o residenza* nello Stato, ai sensi del codice civile.
- Il criterio dell'iscrizione anagrafica ha natura formale.
- Quelli relativi al domicilio e residenza riguardano i luoghi in cui una persona ha stabilito di fatto la *sede principale dei suoi affari ed interessi*, anche di carattere affettivo e familiare, nonché la propria residenza abituale.
- Per contrastare il fenomeno di trasferimento fittizio della residenza fiscale, il legislatore prevede una *presunzione relativa di residenza* per i cittadini cancellati dalle anagrafi della popolazione residente, e trasferiti nei cd. Stati black-list.
- Sono previsti vari incentivi per il trasferimento della residenza fiscale in Italia:
  - Per le persone fisiche che si trasferiscono in Italia dopo aver vissuto per almeno 9 degli ultimi 10 anni all'estero.
  - Per i *titolari di pensioni estere* che si trasferiscono in un comune del Sud Italia con popolazione inferiore a 20 mila abitanti.
  - Per determinate categorie di soggetti (ad es., i lavoratori e docenti impatriati).
- Ai fini *Ires*, sono residenti le *società ed enti* che per la maggior parte del periodo d'imposta hanno nel territorio italiano:
  - La *sede legale*, indicata nell'atto costitutivo o statuto dell'ente.
  - L'*oggetto principale*, dove viene esercitata prevalentemente la propria attività.
  - La *sede amministrativa*, luogo dell'attività direttiva e gestionale dell'ente, dove si riuniscono gli organi apicali.
- Sono presenti disposizioni per contrastare l'*estero-vestizione delle società ed enti*, per cui si si presume che la sede amministrativa sia in Italia se, contestualmente:
  - La società possiede una partecipazione di controllo su società di capitali residenti in Italia.
  - È controllata da soggetti residenti in Italia.

** 5.2.2.4. Soggetti passivi non residenti (p. 132)

- Il *principio della localizzazione della fonte del reddito*, in base al quale definire l'assoggettamento ad imposta di persone fisiche, società, ed enti non residenti, è contenuta nell'art. 23 TUIR, che fissa criteri diversi, a seconda delle singole categorie reddituali:
  - Il criterio della sussistenza dell'immobile in Italia, per i redditi fondiari.
  - La corresponsione da parte di soggetti residenti, per i redditi di capitale.
  - Lo svolgimento dell'attività e prestazione di lavoro in Italia, per i redditi di lavoro autonomo e subordinato.
  - La presenza di una stabile organizzazione in Italia, per i redditi d'impresa.
- L'istituto della *stabile organizzazione* è di particolare importanza, anche perché viene asssunta dal diritto internazionale pattizio come il criterio di soluzione per i casi di doppia imposizione sui redditi d'impresa.
- La "stabile organizzazione" è definita dall'art. 162 come la *sede fissa di affari* con cui l'impresa non residente esercita la sua attività nel territorio dello Stato.
- Pertanto, è una *articolazione territoriale* del soggetto non residente, ideonea a determinare l'assoggettamento ad imposizione.
- Può essere distinta in *materiale* (sede fissa d'affari) e *personale* (soggetti che operano nel territorio nel nome dell'impresa)
- Gli sviluppi internazionali piu recenti individuano la stabile articolazione nella *significativa e continuativa presenza economica* dell'impresa nel territorio dello Stato, costruita in modo da non far risultare una presenza fisica.
- L'obiettivo di questa definizione è di assoggettare ad imposizione fiscale le imprese non residenti che non hanno bisogno di una presenza fisica per operare, come le multinazionali del web.

** 5.2.2.5. Doppia imposizione del reddito (p. 133)

- La *doppia o plurima imposizione internazionale* avviene quando il medesimo reddito prodotto dal soggetto è assoggettato ad imposizione in diversi Stati, per vari motivi:
  - Il soggetto è *considerato residente in più Stati*, per il sovrapporsi delle regole nazionali di identificazione della residenza. Ad es., una società con sede legale, sede amministrativa ed oggetto principale in tre Stati diversi.
  - Si *applica contemporaneamente* l'utile mondiale e la localizzazione della fonte del reddito. Ad es., se una persona ha un immobile di proprietà nello Stato in cui ha la cittadinanza, e lavora all'estero, il reddito prodotto dall'immobile è tassato da entrambi gli Stati.
- Per risolvere la doppia imposizione, gli Stati stipulano fra di loro *convenzioni internazionali*, con cui disciplinano criteri e strumenti per eliminare la doppia o plurima imposizione.
- Nei *casi di plurima residenza*, il modello di convenzione OCSE prevede che debbano considerarsi residenti nel solo Stato:
  - In cui ha un'abitazione permanente a disposizione.
  - In cui ha le relazioni relazioni personali ed economiche più strette.
  - In cui dimora abitualmente.
  - Di cui ha la nazionalita.
- Sono criteri *a scalare*, nel senso che il successivo si applica solo se il precedente non ha portato a risultati univoci.
- In /extrema ratio/, è previsto l'uso di procedure amichevoli fra Stati interessati per la risoluzione del conflitto.
- Per i *soggetti diversi dalle persone fisiche*, la residenza è individuata:
  - Sulla base della *sede di direzione effettiva*.
  - Attraverso l'uso di una procedura amichevole che valorizzi anche altri modelli.
- Nel caso della doppia tassazione internazionale derivante dal concomitante operare del principio della residenza, e della localizzazione del credito, le convenzioni individuano i *criteri di soluzione del conflitto per ogni singola categoria di credito*. Ad es.:
  - Per i redditi d'impresa, prevale lo Stato dove è presente la stabile organizzazione.
  - Per i redditi fondiari, prevale lo Stato in cui si trova l'immobile, etc.
- La Convenzione prevede due metodi per evitare la doppia tassazione:
  - Secondo il metodo dell'*esenzione*, si prevede l'esenzione in uno dei due Stati al verificarsi della fattispecie.
  - Secondo il metodo del *credito d'imposta*, si prevede l'obbligo di compensazione attraverso il riconoscimento di un credito di imposta in capo al soggetto.
- I legislatori nazionali possono riconoscere al soggetto residente di detrarre le imposte sui redditi già assolte all'estero, dall'imposta dovuta sul reddito complessivo.
- Ad es., l'art. 165 TUIR prevede il *credito d'imposta per i redditi prodotti all'estero*.

** 5.2.3. Categorie reddituali (p. 135)

- Le disposizioni del TUIR, oltre a specificare gli *elementi oggettivi e soggettivi del presupposto* in relazione alle singoli fonti produttive, prevedono le *regole di determinazione della base imponibile*, valevoli in via tendenziale sia per i fini Irpef che Ires.
- Nelle imposte sui redditi si prevede una *pluralità di basi imponibili*, corrispondenti alle diverse categorie di reddito, che poi confluiscono in un'*unica base imponibile finale*, che esprime il reddito complessivo del soggetto.

** 5.2.3.1. Redditi fondiari (p. 135)

- I *redditi fondiari* riguardano i beni immobili che sono *iscritti al catasto*, con conseguente attribuzione della rendita catastale.
- I redditi derivanti da immobili che non sono determinabili catastalmente, o da immobili situati all'estero, danno luogo alla fattispecie di redditi diversi.
- Il reddito fondiario è un *reddito medio ordinario*, e riflette la *redditività media ritraibile* da tutti gli immobili che presentano le stesse caratteristiche oggettive.
- Questa modalità di determinazione dei redditi fondiari ha portato a dubbi di costituzionalità con riferimento al principio di capacità contributiva.
- Tuttavia, le obiezioni sono state superate:
  - Valorizzando le caratteristiche intrinseche dell'immobile come cespite produttivo.
  - Considerando la tassazione catastale come forma di incentivo e semplificazione.
  - Prevedendo regole che danno parziale rilievo a situazioni concrete.
- Rileva il possesso dell'immobile, inteso come *titolo giuridico di proprietà o altro diritto reale di godimento*.
- In caso di trasferimento d'immobile durante il periodo d'imposta, o di contitolarità fra più soggetti, il reddito è proporzionale alla durata o quota.
- Il reddito fondiario distingue a seconda se riguardi terreni o fabbricati.

*** 1) Terreni

- Per quanto riguarda i *terreni* che producono reddito fondiario, il legislatore ha individuato due *sotto-categorie*:
  - Il *reddito dominicale dei terreni* esprime la remunerazione dei fondi nel loro stato naturale. 
  - Reddito agrario, esprime la remunerazione derivante dall'attività agricola, ed è imputato al soggetto che svolge l'attività agricola sul terreno, anche se in forza di un diritto personale di godimento (ad es., affitto).
- Il contribuente può segnalare le *variazioni* rilevanti che possono mutare la rendita (ad es., qualità di coltura, quantità di terreno coltivata).
- In caso di perdita di almeno il 30% del prodotto ordinario del fondo per eventi naturali, il reddito si considera inesistente.
- Le attività agricole includono:
  - La coltivazione del terreno e la silvicoltura.
  - L'allevamento di animali e produzione di vegetali.
  - La *manipolazione, conservazione, trasformazione, commercializzazione* e valorizzazione di prodotti ottenuti prevalentemente dalla coltivazione del fondo o del bosco o dall'allevamento di animali.
- Se allevamento e attività di trasformazione superano i limiti del TUIR, si ha *reddito di impresa*, e si applicano le relative regole di determinazione.
- Un'altra ipotesi in cui l'attività agricola produce reddito d'impresa è l'esercizio dell'attività agricola mediante *società commerciale*.

*** 2) Fabbricati

- Il *reddito dei fabbricati* è imputato al soggetto che possiede il fabbricato.
- Anche il reddito da fabbricati segue la regola della *rilevanza della rendita catastale*, ma:
  - Se l'immobile è dato in locazione, ed il canone risultante dal contratto è superiore alla rendita catastale, il reddito imponibile è calcolato sulla base del *canone di locazione (ridotto del 5%)*.
  - Se l'*immobile non è dato in locazione*, si usa una maggiorazione di 1/3.
- Per gli immobili ad uso abitativo:
  - La reddita catastale può essere detratta per la prima abitazione non di lusso, determinando di fatto la *non tassazione della "prima casa"*.
  - Il *regime opzionale della cedolare secca* è applicabile alla locazione di immobili ad uso abitativo, e prevede un'imposta sostitutiva con aliquota del 21% che esaurisce il prelievo fiscale non solo Irpef, ma anche ai fini di altri tributi (registro e bollo).

** 5.2.3.2. Redditi di capitale (p. 138)

- Il TUIR non contiene una definizione espressa ed unitaria di *redditi di capitale*, limitandosi ad un'elencazione delle fattispecie rientranti nella categoria.
- Tuttavia, è possibile considerare i redditi di capitale come *la remunerazione di una forma di impiego del capitale*.
- Si parla anche di *reddite finanziarie* per indicare in maniera generica i redditi provenienti da impieghi di capitale, anche se è necessario distinguere fra:
  - Proventi che rappresentano i *frutti dell'investimento*, correlati al decorso del tempo.
  - *Plusvalenze* derivanti dalla negoziazione dello strumento finanziario che rappresenta l'impiego di capitale.
- Nel sistema italiano, solo i frutti dell'investimento costituiscono *redditi di capitale*, mentre la seconda fattispecie determina la produzione di *redditi diversi*.
- I redditi di capitale possono essere divisi in due macro-gruppi:
  - Gli *interessi e proventi assimilati*.
  - I *proventi da partecipazione in società ed enti*.
- Il reddito di capitale è imputato alla persona che ha il *diritto a percepirlo*, è determinato *al lordo* (non si possono dedurre le spese sostenute per la produzione), ed in base al *principio di cassa* (è assoggetato ad imposizione nel periodo in cui è effettivamente percepito).
- I redditi di capitale, insieme ai redditi fondiari e diversi, subiscono l'effetto cd. di *attrazione del reddito d'impresa*, nel senso che se è percepito da soggetti imprenditori e prodotto con beni d'impresa, assume la natura di reddito d'impresa.
- Le fattispecie di redditi di capitale sono ampiamente assoggettate a *regimi di ritenute alla fonte* (a titolo di acconto e imposta, a seconda dello /status/ del soggetto emittente o percettore), e di *imposte sostitutive*.
- Si prevede un'*aliquota ordinaria del 26%*, salvo la minore aliquota del *12.5%* per i titoli di Stato italiani ed equiparati.
- Nel caso di utili da partecipazione in società/enti soggetti ad Ires, si determina un effetto di *doppia imposizione economica*, che può essere risolto mediante un *regime di esenzione* per i redditi di partecipazione distribuiti da società ed enti Ires, che varia a seconda della situazione soggettiva di chi li riceve:
  - Se il dividendo è percepito da *società ed enti commerciali Ires*, è *esentato per il 95%* del proprio ammontare.
  - Se il dividendo è percepito da *società di persone ed imprenditori individuali*, la percentuale di esenzione è del 41.86%.
  - Se il dividendo è percepito da *persone fisiche non imprenditori*, non c'è alcuna esenzione, ma solo una ritenuta a titolo d'imposta del 26%, applicabile anche ai *dividendi percepiti da società semplici* ed imputati per trasparenza al socio-persona fisica.
- Sono previste delle disposizioni specifiche per gli Stati a regime fiscale privilegiato, per evitare risparmi d'imposta.

** 5.2.3.3. Redditi di lavoro dipendente (p. 140)

- I *redditi di lavoro dipendente* derivano da rapporti aventi per oggetto la prestazione di lavoro, alle dipendenze e sotto la direzione di altri.
- Assume rilevanza il *vincolo di subordinazione* di un soggetto nello svolgimento del rapporto di lavoro, con la conseguenza che il contribuente è identificato sulla base della *specifica posizione negoziale*.
- Includono anche le *pensioni di ogni genere*, gli assegni a queste equiparate, altre fattispecie *assimilate* al reddito di lavoro dipendente (ad es., collaborazione continuativa senza subordinazione, borse di studio e assegni non soggetti a esenzione, etc.).
- La *base imponibile* include tutte le somme e valori, percepiti in base a qualsiasi titolo, anche se liberali, durante il periodo di imposta (cd. *carattere di omnicomprensività*).
- La legge *esclude da imposizione* alcune categorie di entrate, se assicurate a categorie di lavoratori (e non su base personale), e prevede regole specifiche per la *valutazione di beni e servizi* attribuiti al dipendente e *indennità riconosciute al lavoratore*.
- È determinato al *lordo*, senza detrarre le spese sostenute, ed *in base al principio di cassa*, ma è prevista una specifica detrazione per riequilibrare il suo trattamento con quello degli altri redditi da attività, che sono determinati al netto.
- È soggetto a *ritenuta a titolo di acconto*, commisurata alle aliquote del presumibile reddito annuo del soggetto.

** 5.2.3.4. Redditi di lavoro autonomo (p. 141)

- I *redditi di lavoro autonomo* sono quelli che derivano dall'esercizio di arti e professioni in maniera abituale, anche se non eslcusiva, di *attività di lavoro autonomo diverse* da quelle di impresa dell'art. 55 TUIR.
- Pertanto, l'attività professionale è definita in termini *residuali* rispetto al reddito d'impresa commerciale.
- Includono i redditi provenienti dall'*esercizio delle professioni cd. liberali*, perché anche se esercitate in forma collettiva, ed organizzate con apporto di capitale e lavoro altrui, non assumono comunque una dimensione imprenditoriale.
- L'art. 53 co. 2 prevede *altre ipotesi*, piuttosto eterogenee, equiparate ai redditi da lavoro autonomo.
- La determinazione della *base imponibile* è fatta *al netto*, e sulla base del *principio di cassa*, così che si deve calcolare la *differenza* fra compensi e spese nel periodo d'imposta.
- Prevede *l'obbligo di tenuta della contabilità*.
- Sono previste delle *disposizioni particolari* per una serie di ipotesi (plus- e minus-valenze derivanti dalla cessione di beni strumentali, spese che possono nascondere un uso personale o promiscuo dei beni, etc.).  
- I redditi di lavoro sono soggetti a *ritenuta alla fonte a titolo di acconto*, che diventa a titolo *d'imposta* per i percettori non residenti.

** 5.2.3.5. Redditi d'impresa (p. 144)

- Il reddito di impresa è quello derivante dall'*esercizio di imprese commerciali*, ossia l'esercizio per professione abituale, anche se non esclusiva, delle attività indicate nell'art. 2195 c.c., anche se non organizzate in forma di impresa.
- Il requisito della *professionalità e abitualità* indica un esercizio non occasionale, e composto da una pluralità di atti in senso giuridico, ed in caso di svolgimento occasionale, è integrato il reddito diverso.
- Il requisito della *commercialità* riguarda l'oggetto dell'attività, per rinvio all'art. 2195 (l'attività industriale diretta alla produzione di beni e servizi, quella intermediaria nella circolazione dei beni, quella di trasporto, quella bancaria o assicurativa, le attività ausiliarie).
- L'*attività agricola* è idonea a realizzare la categoria reddituale del reddito d'impresa se si superano i limiti nell'art. 32 co. 2 lett. b) e c) TUIR.
- La commercialità presuppone il *carattere dell'economicità*, intesa come il modello di gestione idoneo almeno a coprire i costi di produzione.
- La *nozione fiscale di impresa commerciale è diversa da quella civilistica, perché non richiede l'organizzazione, ossia l'uso di capitale e lavoro*.
- I caratteri dell'impresa commerciale sono sicuramente riferibili *alla persona fisica*, che per essere qualificato come imprenditore, deve porre in essere attività che presentano quei requisiti in concreto, e analoghe considerazioni valgono per l'ente non commerciale.
- Per le *società commerciali*, i relativi redditi, indipendentemente dalla fonte ed oggetto, sono *sempre considerati come redditi d'impresa*, con tre importanti conseguenze:
  - La fonte della categoria reddituale è realizzata in base alla sola *sussistenza del soggetto societario*.
  - La società non può produrre altre categorie di reddito, a differenza dell'imprenditore individuale (che può produrre redditi relativamente all'ambito extra-imprenditoriale).
  - L'*oggetto della società è irrilevante*, e non importa se la società sta esercitando un'attività agricola o professionale.
- L'*obbligo di tenuta della contabilità è previsto in generale*, per garantire una determinazione del reddito sicura e corretta.
- I principi generali di determinazione del reddito di impresa sono:
  - Il *principio di inerenza*, secondo cui le spese e componenti negativi sono ammesse in deduzione, se relativi ad attività o beni che concorrono a formare il reddito.
  - Il *principio di competenza*, per cui i componenti reddituali concorrono a formare il reddito nell'esercizio in cui sorgono, sempre che siano certi e determinabili in maniera oggettiva.
  - Il *principio di attrazione*, per cui i proventi di immobili ed investimenti, che sono in grado di produrre autonome categorie reddituali, sono comunque riqualificati come reddito d'impresa.
- Sono previste disposizioni speciali:
  - Relative ai *componenti positivi e negativi di reddito*.
  - Regimi /ad hoc/ per le *imprese minori*, per le *operazioni straordinarie di impresa*.
  - *L'aiuto alla crescita economica*, che incentiva il reinvestimento degli utili mediante l'esenzione da imposizione.

** 5.2.3.6. Redditi diversi (p. 146)

La categoria dei redditi diversi è *disomogenea e residuale*, ma *non è una norma di chiusura*, perché non prevede la rilevanza di "qualsiasi altro reddito" non già ricompreso nelle altre categorie.

Pertanto, ha *carattere tassativo*, ed include:

- Le *plusvalenze immobiliari*, realizzate:
  - Con la lottizzazione di *terreni*, o l'esecuzione di opere intese a renderli edificabili, e la successiva rivendita.
  - La cessione a titolo oneroso di beni immobili, con esclusione di quelli acquistati per successione, e degli immobili urbani adibiti ad abitazione principale.
  - Realizzate con la cessione a titolo oneroso di aree edificabili.
- Le *plusvalenze mobiliari*, realizzate con cessione a titolo oneroso di partecipazioni societarie e altri strumenti finanziari.
- I redditi di *immobili situati all'estero*.
- Le attività commerciali o di lavoro autonomo esercitate *occasionalmente*.
- I proventi dalla *vincita di lotterie*, concorsi a premio, giochi e scommesse.

Sono previsti dei regimi di imposizione sostitutiva per i /capital gains/ (plusvalenze mobiliari) e plusvalenze immobiliari.

La determinazione della *base imponibile* segue regole eterogenee, e disciplinate analiticamente dagli artt. 68 e 69 TUIR.

** 5.2.4. Base imponibile e determinazione dell'Irpef (p. 147)

** 5.2.4.1. Reddito complessivo (ibid.)

La base imponibile Irpef corrisponde al reddito complessivo, ed è data dalla *somma algebrica dei redditi* di ogni categria, e dalle *perdite* derivanti dall'esercizio di imprese e attività di lavoro autonomo.

L'art. 3 TUIR esclude dalla base imponibile i redditi esenti dall'imposta, e quelli soggetti a ritenuta alla fonte a titolo di imposta, o all'imposta sostitutiva, e riconosce la *natura non reddituale* di alcuni istituti (ad es., assegni familiari, assegni per il mantenimento dei figli, etc.). 

L'art. 8 TUIR disciplina la *modalità di utilizzo delle perdite*, distinguendo fra:

- Perdite riportabili in *orizzontale*, ossia che diminuiscono gli altri redditi dello stesso periodo, per imprese minori, arti e professioni.
- Perdite riportabili in *verticale*, ossia che diminuiscono i redditi della stessa categoria nei periodi di imposta successivi, ma non oltre il quinto periodo di imposta, per imprese individuali e società di persone.

Il reddito complessivo esprime una *base imponibile lorda*, da cui vanno scomputati gli *oneri deducibili*, un elenco tassativo di voci nell'art. 10 TUIR e norme speciali, e possono essere dedotti se:

- Non hanno già concorso a determinare i singoli redditi.
- Sono stati sostenuti nello stesso periodo in cui vengono scomputati.
- Sono provati dal contribuente con idonea documentazione.

** 5.2.4.2. Applicazione delle aliquote e determinazione dell'imposta netta (p. 148)

Per determinare l'Irpef, occorre applicare alla base imponibile netta le *aliquote progressive per scaglioni* di reddito (art. 11 TUIR).

Moltiplicando la base complessiva netta per l'aliquota si ottiene la imposta lorda, da cui si possono scomputare ulteriori elementi per ottenere l'Irpef netta.

Le detrazioni *riflettono situazioni di tipo individuale e familiare*, e *altre finalità agevolative*:

- Le detrazioni per *carichi di famiglia* (art. 12).
- Le detrazioni per *oneri* (art. 15).
- Le detrazioni in funzione della *tipologia di reddito* (art. 13).
- Le detrazioni per *altre spese* (art. 16).
- Ulteriori detrazioni e maggiorazioni di quelle esistenti sono previste dalla *legislazione speciale*.

L'incidenza delle detrazioni sulla *progressività* è realizzata in modo che gli importi detraibili *decrescano* all'aumentare del reddito, ed oltre un certo limite, le detrazioni non sono più riconosciute.

Nell'ordinamento vigente *non esiste una /no-tax area/*, fissata in generale per tutte le categorie, e ciò rappresenta una stortura del sistema, che dovrebbe rispondere a logiche di progressività.

L'ammontare complessivo del tributo è anche definito attraverso lo scomputo di *crediti d'imposta* spettanti al contribuente, gli *acconti* già versati, e le *ritenute d'acconto* subite.

** 5.2.4.3. Regime di tassazione separata e regimi sostitutivi in funzione agevolativa (p. 149)

La *tassazione separata* è un meccanismo di calcolo del tributo normalmente opzionale, e previsto per un elenco tassativo di redditi a formazione pluriennale.

Non introduce nuove ipotesi di tassazione, né crea un meccanismo agevolativo, ma serve ad evitare per alcuni tipi di reddito che la regola della tassazione progressiva in un unico periodo di imposta produca *effetti eccessivamente gravosi ed irragionevoli*.

Ad es., l'indennità di fine rapporto viene maturata progressivamente durante la vita lavorativa del soggetto, e se venisse tassata in maniera ordinaria, insieme al reddito, sarebbe troppo gravoso, e non in linea con la loro natura pluriennale.

La tassazione dei redditi delle persone fisiche era stata originariamente concepita come progressiva, ma la *presenza di numerosi regimi speciali ed agevolativi* porta ad una *diminuzione della progressività del prelievo*, e situazioni di *disuguaglianza fiscale*.

Ad es.:

- Le *imposte sostitutive* e *ritenute a titolo d'imposta*.
- I regimi agevolativi per attenuare il prelievo fiscale su *imprenditori e lavoratori autonomi* di ridotte dimensioni, e coloro che avviano attività produttive.
- Il *regime opzionale "forfettario agevolato"* prevede che ai soggetti che esercitano attività di impresa e lavoro autonomo con compensi e ricavi inferiori a 35'000 euro, si applica un'imposta del 15%.

** 5.2.5. Base imponibile e determinazione dell'Ires (p. 151)

La *base imponibile lorda* è il reddito complessivo dell'ente o società.

Le società ed enti commerciali possono solo produrre *redditi d'impresa*, mentre gli enti non commerciali possono produrre qualsiasi categoria reddituale, salvi i redditi di lavoro dipendente o autonomo.

Le *perdite d'impresa* delle società ed enti commerciali possono essere scomputate per i periodi d'imposta successivi (riportabilità verticale), mentre per gli enti non commerciali, valgono le stesse regole previste per l'Irpef.

Dal reddito complessivo è possibile dedurre alcuni oneri previsti dal TUIR, ma il ruolo degli oneri deducibili e detrazioni è meno rilevante rispetto all'Irpef:

- Perché sono applicabili solo agli enti non commerciali.
- La personalità dell'ente non è la stessa di quella della persona fisica, e la deducibilità di costi e spese è già prevista a livello di determinazione del reddito d'impresa.

L'*aliquota d'imposta* è del 24%, e sono previste *addizionali e maggiorazioni* per alcuni settori e soggetti.

Dall'imposta lorda è possibile scomputare *detrazioni e crediti d'imposta*, gli *acconti*, e le *ritenute d'acconto*.

** 5.3. Imposta regionale sulle attività produttive (Irap) (p. 155)

** 5.3.1. Tipologia e presupposto (ibid.)

L'Irap è un *tributo regionale proprio-derivato*, istituito e disciplinato dallo Stato, ma le Regioni hanno la titolarità del credito e la potestà impositiva, oltre a limitati poteri di regolamentazione.

La *portata regionale* del tributo rileva anche ai fini della delimitazione territoriale, perché l'Irap si applica sulla produzione netta derivante dall'attività esercitata nel territorio della Regione.

Il *presupposto dell'imposta* consiste nell'*esercizio abituale di un'attività autonomamente organizzata*, diretta alla produzione o scambio di beni o servizi.

L'attività esercitata da *società ed enti* costituisce in ogni caso presupposto d'imposta.

La /ratio/ del tributo consiste nell'esistenza di una *struttura idonea alla produzione di beni o servizi*, che impieghi capitale e lavoro, e sia capace di delineare una *capacità contributiva specifica, autonoma ed ulteriore* rispetto ai singoli fattori della produzione, già assoggettati a tassazione.

Pertanto, il fatto-indice espressivo della capacità contributiva è il *dominio organizzativo* sui fattori produttivi, ed è *riferita al soggetto* che ha il potere di coordinarli.

Il concetto di *autonoma organizzazione* assume importanza fondamentale per delimitare il presupposto impositivo:

- L'elemento organizzativo *non* è applicabile al lavoro autonomo e piccoli imprenditori.
- *Richiede l'organizzazione di capitale e lavoro*, e l'uso di *beni strumentali* diversi da quelli indispensabili, e l'uso non occasionale di *lavoro altrui*.

Sono state avanzate critiche di *incostituzionalità dell'imposta*:

- L'esercizio di un'attività autonomamente organizzata *non è un valido indice di capacità contributiva*, perché l'Irap è dovuta anche se l'attività è in perdita (a causa della tendenziale indeducibilità di alcuni costi della produzione), e l'Irap non è deducibile dalle imposte sui redditi.
- L'imposta sarebbe *incompatibile con il diritto europeo*, perché ha ad oggetto il valore aggiunto delle attività, e quindi ha lo stesso presupposto dell'Iva.

Le critiche sono state superate:

- Per la Corte Costituzionale, l'organizzazione autonoma è un criterio ragionevole, che può individuare una situazione con rilevanza economica.
- Sono state introdotti limiti e deroghe alla regola dell'indeducibilità dei costi.
- L'Irap è strutturalmente differente dall'Iva.

** 5.3.2. Soggetti passivi (p. 157)

I soggetti passivi d'imposta sono coloro a cui si *imputa l'attività produttiva*, ed includono:

- Società di capitali, società di persone commerciali, imprenditori individuali.
- Enti commerciali, enti privati non commerciali, maministrazioni pubbliche.
- Persone fisiche e società semplici esercenti arti e professioni.
- Società ed enti non residenti, se hanno un'organizzazione fissa nel territorio regionale.

** 5.3.3. Base imponibile e determinazione dell'imposta (ibid.)

La base imponibile dell'Irap è il valore della *produzione netta*, che viene calcolata come la *differenza tra i proventi e costi della produzione* che è ottenuta dalle risultanze di bilancio.

*Non* si possono sottrarre gli *interessi passivi ed il costo del lavoro* (di qualsiasi tipo), così da esprimere il valore produttivo delle attività generato da tutti i fattori produttivi.

Tuttavia, esistono *deroghe all'indeducibilità*, ed esistono *specifiche regole di determinazione della base imponibile* in ragione del soggetto passivo.

L'*aliquota* è del 3.9%, ma le regioni possono variarla nel limite dello 0.92%.

** 5.4. Imposta sul valore aggiunto (Iva) (p. 159)

È un'*imposta europea*, perché è stata introdotta in *attuazione di direttive comunitarie*, e sulla base di una disciplina uniforme a livello europeo.

Il *meccanismo di applicazione* prevede che tutte le cessioni di beni e prestazioni di servizi poste in essere dagli operatori economici (cd. operazioni attive) soggiaciano all'imposta, che viene *addebitata in via di rivalsa all'acquirente*.

L'*operatore economico* può portare in *detrazione* dall'imposta da versare allo Stato, quella che gli è stata *addebitata* da altri operatori economici.

Il gravame definitivo è *indipendente dal numero di scambi*, e solo il *consumatore finale* (*soggetto passivo di fatto*) viene colpito dal tributo, mentre gli adempimenti formali ed il versamento dell'imposta gravano sugli operatori economici (*soggetto passivo di diritto*).

Secondo la Corte di Giustizia, l'Iva è un'*imposta generale sui consumi*, ed il *principio di neutralità* è fondamentale, perché è diretto ad esonerare interamente l'operatore economico dall'Iva dovuta o pagata nell'ambito di tutte le sue attività.

La tassazione si realizza senza salti né duplicazioni, e va a colpire, in capo al consumatore finale, il *complessivo valore aggiunto* creato nel corso del processo di produzione e distribuzione.

L'Iva va applicata in presenza di tre presupposti, che sono la cessione di beni e servizi (presupposto *oggettivo*), effettuate nel territorio dello Stato (presupposto *territoriale*), nell'esercizio di imprese, arti o professioni (presupposto *soggettivo*). L'Iva si applica anche alle *importazioni* da chinque effettuati, e agli acquisti intracomunitari di beni.

Il *soggetto attivo* è lo Stato italiano, ma una quota del gettito è versata al finanziamento dell'UE.

** 5.4.2. Presupposto oggettivo (p. 160)

Il *presupposto oggettivo* sono le operazioni rilevanti ai fini dell'imposta, ossia le cessioni di beni, prestazioni di servizi, importazioni ed acquisti intracomunitari.

Le *cessioni di beni*:

- Sono atti a titolo oneroso che hanno come effetto il trasferimento della proprietà, o la costituzione o trasferimento di diritti reali di godimento su beni di ogni genere.
- Rileva qualsiasi *atto giuridico* che abbia un effetto traslativo, e quindi oltre ai negozi di diritto privato, anche le espropriazioni, vendite forzate, sentenze costitutive e di esecuzione in forma specifica, ma sono esclusi i trasferimenti per *confisca* (per la loro natura repressiva) e gli acquisti della proprietà a titolo originario (non c'è effetto traslativo).
- Il *concetto di bene* coincide con quello *civilistico*, e comprende i beni mobili ed immobili, mentre la cessione di beni immateriali viene qualificata come la prestazione di un servizio.
- L'*onerosità* definisce il concetto di cessione di beni, mentre la *corrispettività* riguarda la prestazione di servizi, ma in entrambi i casi è necessaria la presenza di una *controprestazione economicamente* valutabile, e pertanto le somme corrisposte a titolo di danno o indennizzo non sono soggette ad Iva.
- L'onerosità può riguardare anche i *conferimenti e apporti in società*, che si considerano cessioni di beni, e le operazioni permutative.
- L'*elenco* delle fattispecie che sono *assimilate* all'Iva è tassativo, e sono previste delle *fattispecie escluse* (dPR n. 633/1972, art. 2, co. 2 e 3).

La *prestazione di servizi*:

- È un'*obbligazione* di fare, non fare o permettere verso corrispettivo, indipendentemente dalla fonte, anche se l'art. 1 cita alcuni esempi.
- Si prevedono fattispecie *assimilate* ed *escluse*.

** 5.4.3. Presupposto soggettivo (p. 162)

I *soggetti passivi Iva* sono coloro che *cedono il bene o prestano il servizio in un'attività imprenditoriale o professionale*.

L'ordinamento europeo non conosce la distinzione fra "esercizio di impresa" e "esercizio di arti e professioni", e si applica in maniera generica al soggetto che esercita un'*attività economica*, che include:

- L'esercizio d'*impresa*, che include anche l'attività agricola.
- L'esercizio di *arti e professioni*, che include qualsiasi attività di lavoro autonomo.

Le società di mero godimento non sono tenute al pagamento del tributo, e non possono portare in detrazione l'Iva assolta, per evitare fenomeni elusivi.

Gli enti pubblici sono soggetti ad Iva solo se esercitano attività economiche in regime privatistico.

I *soggetti passivi non residenti* che pongono in essere operazioni in Italia e *non hanno un'organizzazione stabile* nel territorio italiano possono procedere all'*identificazione diretta*, o nominare un *rappresentante fiscale residente*.

** 5.4.4. Presupposto territoriale (p. 163)

Per il *presupposto territoriale*, l'operazione deve essere realizzata nello Stato italiano, inteso come il territorio su cui lo Stato esercita la sovranità politica.

Per le *cessioni di beni*, il bene deve esistere fisicamente in Italia nel momento in cui le operazioni vengono compiute:

- Il bene deve essere stato prodotto o perfezionato in Italia (beni nazionali), o definitivamente importato (bene nazionalizzato), o prodotti in un altro Stato UE (beni comunitari).
- I beni mobili che esistono in Italia, ma hanno la condizione di beni viaggianti allo Stato estero, in transito, o depositi doganali non sono soggetti all'Iva.

Le *prestazioni di servizi* si considerano effettuate in Italia:

- Se rese a soggetti passivi stabiliti nel territorio dello Stato (*operazioni B2B*) o a committenti non-soggetti-passivi stabiliti nello Stato (*operazioni B2C*). 
- In altre parole, in caso di committenti soggetti passivi Iva vale il criterio del *luogo del committente*, per i committenti privati vale il criterio del *luogo del prestatore*.

L'identificazione dell'operatore economico come stabilito nello Stato avviene considerando la residenza, domicilio o collocazione di una stabile organizzazione da parte di un soggetto residente o domiciliato all'estero.

** 5.4.5. Operazioni intracomunitarie, esportazioni, importazioni (p. 164)

Le *operazioni intracomunitarie* sono gli acquisti e cessioni di beni tra soggetti passivi Iva appartenenti a diversi Stati membri dell'UE.

Il regime originario era quello della *tassazione in base al Paese d'origine*, poi mai entrato in vigore, date le differenze fra le normative dei vari paesi, che avrebbero potuto provocare distorsioni nella concorrenza.

Il regime transitorio è ancora in vigore, e prevede:

- La tassazione nel *Paese d'origine* per le operazioni effettuate nei confronti dei consumatori finali.
- La tassazione nel *Paese di destinazione* per gli scambi tra soggetti passivi Iva, e la non-imponibilità nello Stato del cedente.

Pertanto, l'*acquisto intracomunitario* in Italia è soggetto ad Iva, mentre la *cessione intracomunitaria* non è imponibile.

Con riferimento alle *operazioni extracomunitarie*, le *esportazioni* non sono imponibili, ma le *importazioni* da chiunque effettuate, da Stati non compresi nel territorio UE, sono imponibili.

La tassazione delle importazioni garantisce la *parità di trattamento fra prodotti esteri e nazionali*.

** 5.4.6. Esigibilità dell'imposta, base imponibile, aliquota (166)

Il *momento di esigibilità* dell'Iva, in cui una cessione o prestazione si considerano *effettuate* e l'imposta è *dovuta*, e sorge il *diritto di detrazione* per l'operatore economico a cui è stata addebitata l'imposta:

- Per le cessioni che hanno ad oggetto *beni immobili*, è alla data della stipula dell'atto.
- Per i *beni mobili*, è la data di consegna o spedizione del bene.
- Per le *prestazioni di servizi* è il momento in cui viene pagato il corrispettivo.

In ogni caso, se per una operazione viene *pagato il corrispettivo* o *emessa la fattura* prima di effettuare l'operazione stessa, in quel momento l'imposta diventa esigibile in relazioen al /quantum/ corrisposto o fatturato.

In alcuni casi, la legge prevede l'esigibilità differita dell'imposta. Ad es., il regime opzionale dell'*Iva per cassa*:

- È applicabile ai soggetti passivi che effettuano cessioni o prestazioni imponibili nel territorio dello Stato, verso altri soggetti passivi, se hanno un volume d'affari inferiore ad una certa soglia.
- L'Iva diventa esigibile solo al momento del pagamento della fattura, o dopo un anno dall'effettuazione dell'operazione.

La *base imponibile*: è costituita dall'ammontare dei *corrispettivi* previsti secondo il contratto, e solo in ipotesi eccezionali, è il *valore normale* del bene o servizio.

L'*aliquota ordinaria* è del 22%, l'*aliquota minima* è del 4% (per la compravendita della "prima casa" e altri beni di prima necessità), l'*aliquota ridotta* è del 10% (per i servizi alberghieri, prodotti alimentari ed operazioni edilizie).

Esistono vari *regimi speciali* Iva, per l'agricoltura, sali e tabacchi, gestori di telefonia.

** 5.4.7. Operazioni imponibili, non imponibili, esenti, escluse (p. 166)

Le operazioni che rientrano nel campo applicativo del tributo si dividono in tre categorie.

Le *operazioni imponibili*:

- Determinano il sorgere dell'obbligazione tributaria e degli obblighi formali ad essa connessi.
- Il compimento di operazioni imponibili ("attive") è collegato agli acquisti operati dall'operatore "a monte" (operazioni passive), e permette la detrazione dell'Iva già assolta.
- Sono operazioni che soddisfano i requisiti soggettivo, oggettivo e territoriale, e per cui la legge non prevede espressamente la natura di operazione non imponibile o esente.

Le *operazioni non imponibili*:

- Sono soggette solo agli obblighi formali, e non producono l'obbligazione tributaria.
- Nonostante la mancata applicazione del tributo, la detrazione dell'imposta assolta con gli acquisti "a monte" è comunque permessa.
- Si applica nei casi previsti dalla legge (esportazioni, forniture ad esportatori, operazioni assimilate alle esportazioni, servizi internazionali, cessioni intracomunitarie), casi accomunati da *profili di extraterritorialità*.

Le *operazioni esenti*:

- Sono solo soggette agli obblighi formali, e a differenza delle operazioni non imponibili, comportano limiti o esclusioni al diritto di detrazione.
- Sono indicate espressamente dalla legge, e la *scelta dell'esenzione* può avere varie giustificazioni (politica o tecnica), ma in ogni caso, consiste in un beneficio per il consumatore, dato che il peso impositivo rimane sull'operatore economico.
- Include le operazioni finanziarie ed assicurative, le locazioni di fabbricati e terreni, la cessione di fabbricati abitativi e strumentali realizzati da soggetti diversi dalle imprese di costruzione e ristrutturazione, alcune operazioni socio-assistenziali.

Le *operazioni escluse*:

- Rimangono totalmente estranee dalla disciplina dell'imposta, per tutti gli aspetti (imposta, obblighi formali, rapporti Iva).
- Non integrano i requisiti previsti dall'art. 1 dPR n. 633/1972, o sono esplicitamente qualificate come tali dal legislatore.

** 5.4.8. Rivalsa (169)

L'applicazione dell'Iva si fonda su due strumenti, la rivalsa e la detrazione.

L'istituto della rivalsa consiste nella *traslazione giuridica dell'Iva*, prevedendo il diritto-dovere per il soggetto tenuto ad assolvere l'imposta di traslare l'onere del tributo in capo ad un soggetto diverso.

L'operatore economico che cede il bene o effettua il servizio addebita la relativa imposta, a titolo di *rivalsa*, al cessionario o committente.

La rivalsa crea un credito nei confronti del cedente o prestatore, assistito da privilegio, *va evidenziata nella fattura*, e ogni patto contrario all obbligatorietà della rivalsa è nullo.

In alcune fattispecie, la traslazione dell'Iva con rivalsa è sostituita dal meccanismo dell'*inversione contabile*, (*/reverse charge/*), che consiste in una deroga al regime ordinario.

Nell'inversione contabile, l'obbligo di applicazione e versamento dell'Iva cade sul cessionario o committente, e viene eseguita mediante *autofattura* del cessionario o committente, o emissione di una fattura ordinaria, *integrata per quanto riguarda l'Iva* da parte dell'acquirente o committente.

Il */reverse charge/ interno* riguarda alcuni settori per i quali il legislatore ritiene particolarmente elevato il rischio di comportamenti evasivi conistenti nel mancato versamento dell'Iva addebitata.

Il */reverse charge/ esterno* si applica a tutte le operazioni territorialmente rilevanti in Italia effettutate da soggetti non residenti, o per gli acquisti intracomunitari di beni, per esigenze pratiche, per evitare la gestione di posizioni fiscali tra paesi diversi.

L'applicazione del tributo da parte del committente o cessionario *non fa venire meno il diritto di detrazione*, perché altrimenti si violerebbe il principio di neutralità.

Le ipotesi di *autofattura impropria* sono quelle dell'auto-consumo esterno, come la destinazione di beni all'uso personale o familiare dell'imprenditore, o finalità estranee dell'esercizio di impresa, in questo caso il cedente ha anche il ruolo di cessionario, ed emette una fattura in unico esemplare, e liquida la relativa imposta.

Lo *split payment* è uno degli strumenti per contrastare le frodi Iva, e consiste nella *scissione dei pagamenti*:

- Determinati soggetti (in particolare le pubbliche amministrazioni e gli enti pubblici economici) emettono una fattura con Iva normalmente esposta, ma non incassata.
- Il soggetto tenuto al versamento dell'Iva è il cliente destinatario della fattura, considerato maggiormente affidabile dalla legge, anche se il fornitore conserva la qualifica di debitore d'imposta.

** 5.4.9. Detrazione (p. 170)

Il *diritto di detrazione* dispone che per la determinazione dell'imposta dovuta dal soggetto passivo, si può detrarre dall'imposta relativa alle operazioni effettuate l'ammontare di imposta addebitata a, o assolta da, il soggetto passivo.

Il diritto di detrazione sorge nel momento in cui l'imposta diventa *esigibile*, ed è condizionato dal requisito formale del *possesso della fattura*.

Dal punto di vista sostanziale, il *diritto di detrazione è subordinato ad un giudizio di inerenza* tra l'operazione passiva e l'attività economica esercitata, per evitare che si detragga il tributo per beni destinati ad un uso extra-imprenditoriale.

Deve esistere una *forte correlazione tra il diritto di detrazione per le operazioni passive "a monte", e le operazioni attive "a valle" poste in essere* dal soggetto passivo, e l'Iva *non è detraibile* per quanto riguarda le *operazioni attive esenti o non soggette ad imposta*.

Pertanto:

- Se è possibile ravvisare un chiaro nesso funzionale tra un'operazione attiva esente o non soggetta ed un'operazione passiva, non si potrà configurare il diritto di detrazione per quest'ultima.
- In presenza di beni o servizi acquistati o importati e destinati ad essere utilizzato in *modo promiscuo*, c'è una *detraibilità solo parziale*.
- Se il soggetto passivo compie *sistematicamente attività che comportano operazioni con diritto di detrazione e attività esenti*, la detrazione è calcolata secondo il meccanimo del *pro-rata*, ossia in maniera forfettaria, sulla base del rapporto fra operazioni che danno diritto alla detrazione e non.

** 5.4.10. Obblighi formali del tributo (p. 171)

Gli *obblighi formali* relativi alla disciplina Iva sono importanti, dato che sono in grado di condizionare il suo meccanismo applicativo (cfr. 213).

Per quanto riguarda gli obblighi di versamento, l'Iva è versata *per masse di operazioni* compiute in un dato periodo, e non per ogni singola operazione, e la liquidazione dell'imposta è *periodica (mensile o trimestrale)*, a seconda del voume di affari e opzione del soggetto.

** 5.5. Imposte su trasferimenti di beni e diritti (p. 177)

** 5.5.1. Imposta di registro (ibid.)

** 5.5.1.1. Tipologia e presupposto (ibid.)

L'*imposta* di registro è disciplinata dal *Testo Unico* sull'imposta di registro, e ha come presupposto il compimento di atti giuridici capaci di produrre *modificazioni qualitative del patrimonio* dei soggetti.

La capacità contributiva oggetto dell'impsota è espressa dagli effetti degli atti registrati, in grado di realizzare *trasferimenti patrimoniali di carattere oneroso*.

In primo luogo, l'imposta si fonda sull'*individuazione degli atti soggetti a registrazione*.

La formalità di registrazione dell'atto deve essere obbligatoriamente richiesta dal contribuente all'Agenzia delle Entrate, e rappresenta anche il necessario prerequisito per poter applicare l'imposta, tanto che si ritiene che il presupposto del tributo fa sorgere l'obbligo di fare (richiesta di registrazione) e obbligazione tributaria in senso proprio.

In secondo luogo, il tributo di registro può essere applicato *in misura proporzionale oppure in misura fissa*, e nel secondo caso, l'importo predeterminato ha la caratteristiche della *tassa*, perché è semplicemente collegato alla prestazione del servizio amministrativo di registrazione dell'atto.

In terzo luogo, l'individuazione degli atti soggetti a registrazione deve essere compiuta sulla base della *Tariffa allegata al TUR*, che differenzia l'imposizione in base alle *tipologie di atti*.

Ai fini del tributo di registro, rilevano tre tipi di atti.

*** a) Atti soggetti a registrazione in termine fisso

- Sono elencati nella Parte I della Tariffa allegata al TUR, e scontano l'imposta in maniera fissa o proporzionale, a seconda di quanto indicato nella Tariffa stessa.
- Devono essere presentati per la registrazione in 20 giorni dalla data dell'atto (se formato in Italia) o 60 giorni (se formato all'estero).
- L'obbligo di registrazione è strettamente collegato alla *forma scritta dell'atto*, ed è sempre sussistente se l'atto ha la forma dell'*atto pubblico* o della *scrittura privata autenticata*.
- Anche le *scritture private non autenticate* possono essere soggette a registrazione in termine fisso, salvo che non sia prevista la registrazione in caso d'uso.
- Alcuni tipi di *contratti verbali* sono soggetti a registrazione, ma in generale si applica la regola dell'enunciazione.
- L'atto deve essersi *formato per iscritto nel territorio dello Stato*, ma sono previste *deroghe* per alcuni atti formati all'estero, che comportano il trasferimento o costituzione di diritti reali, anche di garanzia, su beni esistenti nel territorio dello Stato.

*** b) Atti soggetti a registrazione in caso d'uso

- Sono elencati nella Parte II della Tariffa allegata al TUR, e sono sottoposti ad imposta, in maniera fissa o proporzionale, quando si depositano, affinché siano acquisiti agli atti, presso le cancellerie giudiziarie, *nell'esplicazione di attività amministrative*, salvo che il deposito avvenga per l'adempimento di un'obbligazione nei confronti delle amministrazioni, o sia obbligatorio per legge o regolamento.
- Si applica agli *atti formati mediante corrispondenza*, e le *scritture private non autenticate relative ad operazioni soggette ad Iva*.
- Riguarda anche gli atti formati all'estero, prevedendo le stesse imposte per i corrispondenti atti formati nello Stato.

*** c) Gli atti non soggetti a registrazione

- Riguarda atti che di per sé non sono idonei a far sorgere il presupposto d'imposta, per ragioni sistematiche o agevolative, ma che per cui è possibile effettuare la *registrazione volontaria*, che prevede che chiunque vi abbia interesse possa richiedere la registrazione dell'atto, pagando la relativa imposta.
- La registrazione di atti per cui non sussiste tale obbligo determina l'obbligo di pagare il tributo in maniera fissa.
- La registrazione volontaria permette di conferire una *data certa* e attesta l'*esistenza e consente la conservazione dell'atto*.

Si applica il *principio di alternatività tra Iva e imposta di registro*, che serve ad evitare sovrapposizioni fra i due tributi, per cui, se un atto è già soggetto ad Iva, l'imposta di registro va versata in *misura fissa*, anche se si tratta di atti relativi ad operazioni non imponibili ed esenti.

Sono previste alcune eccezioni, tra cui la più importante è che le operazioni di locazione e cessione di immobili è assoggettata ad imposizione proporzionale di registro.

È necessario delimitare l'*imposta di registro* anche rispetto all'*imposta sulle successioni e donazioni*, e secondo l'impostazione prevalente, le prime richiedono un carattere *oneroso e patrimoniale*, mentre le seconde sono caratterizzate dalla *gratuità o liberalità*.

Se l'atto è in parte oneroso ed in parte gratuito, è assoggettato ad imposta di registro solo per la parte a titolo oneroso, salva l'applicazione dell'imposta sulle donazioni per la parte a titolo gratuito.

L'individuazione della fattispecie da assoggettare all'imposta di registro richiede una ineliminabile *attività interpretativa del'atto negoziale*, perché l'obbligatorietà della registrazione e la misura dell'imposta variano a seconda della fattispecie negoziale realizzata.

L'imposta di registro va applicata secondo l'*intrinseca natura e gli effetti dell'atto presentato alla registrazione*, anche se non vi corrisponda il titolo o la forma apparente.

*Non* si può fare ricorso ad *elementi extratestuali* (ad es., il comportamento delle parti) o *atti collegati* (ad es., altri contratti stipulati in tempi diversi), salvo deroghe espresse da parte della legge.

Se un *atto contiene più disposizioni* che non derivano necessariamente le une dalle altre per la loro intrinseca natura, ciascuna è sottoposta ad imposizione come se fosse un atto distinto, altrimenti si applica solo la disposizione che determina l'imposizione più onerosa.

La tassazione degli atti enunciati (menzionati) comporta che se in un atto si fa riferimento a disposizioni contenute in atti scritti o verbali non registrati posti in essere fra le stesse parti, l'imposta si applica anche alle disposizioni così richiamate, anche se l'atto non sarebbe soggetto ad imposizione, come accade per i *contratti verbali*.

** 5.5.1.2. Soggetti passivi (p. 182)

Il testo unico distingue l'*obbligo di chiedere la registrazione* (art. 10 TUR) e l'*obbligo di pagare il tributo* (art. 57 TUR), e queste posizioni soggettive possono articolarsi in maniera diversa rispetto ai vari tipi di atti.

Il *contribuente* è identificabile:

- Nella parte o parti dell'atto registrato, ed è obbligato al pagamento del tributo in via principale.
- In chi ha chiesto la registrazione, per gli atti da registrarsi in caso d'uso o registrati volontariamente.

Il *responsabile d'imposta*:

- Rileva quando si tratta di atti pubblici o scritture private autenticate formate in Italia.
- Il *PU* (*notaio*, ufficiale giudiziario, etc.) che ha redatto, ricveuto o autenticato l'atto è autonomamente *obbligato alla richiesta di registrazione*, oltre che al *pagamento dell'imposta principale* (in solido con le parti).
- Lo stesso schema si ripete con gli *agenti di mediazione* con riguardo per le scritture private autenticate conclusive della loro attività.

Altri soggetti che non hanno la responsabilità del pagamento, ma sono obbligati a *chiedere la registrazione* sono (art. 10):

- Cancellieri e segretari, per gli atti degli organi giurisdizionali.
- Gli impiegati dell'amministrazione finanziaria e GdF per gli atti da registrare d'ufficio.

** 5.5.1.3. Base imponibile e determinazione del tributo (p. 183)

La base imponibile dell'imposta proporzionale di registro è costituita dal *valore dei beni e diritti* oggetto dell'atto registrato.

Il valore è quello *dichiarato dalle parti*, o il *corrispettivo pattuito* per la durata del contratto, salvo quanto previsto in casi specifici.

Per i *beni immobili e le aziende*, il valore è il *valore venale in comune commercio*, considerando il valore complessivo dei beni aziendali, inlcuso l'avviamento, al netto delle passività risultanti dalle scritture contabili.

Per gli immobili si usa il regime di *valutazione automatica*, per cui il corrispettivo o valore dichiarato non è sottoposto a rettifica se non è inferiore ad un determinato valore, calcolato sulla base della rendita catastale.

L'applicazione del regime è diminuita nel tempo, e attualmente si usa la disciplina del cd. *prezzo-valore*, per cui il beneficio può essere concesso a condizione che sia richiesto nell'atto, e sia indicato il corrispettivo pattuito superiore, che però non sarà usato per il calcolo della base imponibile.

Per la *determinazione dell'imposta* di registro da versare, è necessario inquadrare l'atto all'interno di una categorie indicate nella Tariffa, ed il regime di tassazione può essere in *misura fissa* o *proporzionale*.

Gli *atti traslativi a titolo oneroso di proprietà di beni immobili* e gli atti traslativi o costitutivi di diritti reali immobiliari di godimento sono in misura proporzionale.

Per gli atti di *natura dichiarativa* hanno un'aliquota dell'1%, perché non hanno effetti traslativi in senso proprio, ma incidono comunque sullo stato giuridico su cui intervengono. Ad es., la *divisione*, che ha effetti *specificativi e attributivi*.

Gli atti di *portata meramente ricognitiva* sono assoggettati all'imposta in misura fissa, data l'assenza di contenuto patrimoniale.

GLi atti delle *società ed enti commerciali* perseguono l'obiettivo di garantire la *neutralità fiscale* delle operazioni di costituzione, riorganizzazione e modifica statutaria, anche in aderenza a precetti del diritto eurounionale:

- Si prevede la tassazione in misura fissa (200 Euro) per i *conferimenti* di qualsiasi tipo (salvo quelli che hanno ad oggetto diritti reali immobiliari), e per fusioni, scissioni, trasformazioni, e *altre modifiche statutarie*.

Le *prestazioni a contenuto patrimoniale* sono soggette ad un aliquota del 3%.

L'*assenza del carattere patrimoniale* prevede l'applicazione del tributo in misura fissa.

Se un atto ha ad *oggetto più beni o diritti* soggetti ad aliquote diverse, si applica l'aliquota più elevata, salvo che per i singoli beni o diritti siano stati pattuiti corrispettivi diversi.

** 5.5.2. Imposta su successioni e donazioni (p. 186)

** 5.5.2.1. Tipologia e presuppposto (ibid.)

L'*imposta su successioni e donazioni* è un tributo indiretto, che ha come oggetto l'*incremento patrimoniale* che si produce con *fattispecie traslative non onerose*, ed è disciplinato dal Testo Unico sulle Successioni e Donazioni (d.lgs. n. 346/1990).

Il presupposto del tributo può essere realizzato da una *pluralità di vicende*:

- Il *trasferimento di beni e diritti per causa di morte*, in cui il momento impositivo coincide con l'apertura della successione.
- Il *trasferimento di beni e diritti per donazione o per atti a titolo gratuito*:
  - Comprende le donazioni, le liberalità atipiche, ed in generale, tutti gli atti che sono *privi di una controprestazione*.
  - Non si applica nei casi di donazione o liberalità non soggette a collazione (cfr. l'art. 742 c.c., le spese di mantenimento e di educazione) e le donazioni di modico valore (art. 783 c.c.).
- La creazione di *vincoli di destinazione* (*trust*, *atti di destinazione*, *affidamento fiduciario*, *fondo patrimoniale*).
  - Salvo il caso di un regime di esenzione patrimoniale per i negozi di destinazione patrimoniale con finalità assistenziali nei confronti di soggetti con handicap gravi.

Si considerano come trasferimenti anche la *costituzione di diritti reali*, la *rinuncia* e la costituzione di *rendite* o pensioni.

In relazione alle donazioni ed atti fra vivi, come i vincoli di destinazione, esiste una sorta di *alternatività, anche se limitata, con l'imposta di registro*, se secondo le regole ordinarie potrebbero essere applicati entrambi i tributi.

Se risulta applicabile anche l'imposta di registro od Iva, si applica solo quest'ultima, se il trasferimento riguarda diritti immobiliari o aziende.

In materia di *territorialità*:

- L'imposta è dovuta per tutti i beni e diritti trasferiti, anche se sono all'estero.
- Se alla data dell'apertura della successione o quella della donazione il /de cuius/ o donante non sono residenti nello Stato, si applica solo ai beni e diritti esistenti in Italia.

Le stesse regole si applicano anche agli altri presupposti impositivi.

** 5.5.2.2. Soggetti passivi (p. 188)

L'imposta è dovuta da *eredi e legatari* in caso di successione, e *donatari e beneficiari* per donazioni o liberalità ed atti gratuiti, o nel caso di vincoli di destinazione.

Gli *eredi sono obbligati in solido* per l'ammontare complessivo dovuto da loro e dai legatari, mentre i legatari sono obbligati solo in relazione ai rispettivi legati.

In caso di *accettazione con beneficio di inventario*, l'erede risponde solo nei limiti della propria quota ereditaria, e fino a quando l'eredità non è stata accettata da tutti, i chiamati e gli altri soggetti rispondono solidalmente dell'imposta, nel limite del valore dei beni ereditari rispettivamente posseduti.

Con riferimento all'imposta sulle donazioni dovuta su atti pubblici e scritture autenticate, il PU che ha redatto, ricevuto o autenticato l'atto è anche *responsabile per il pagamento del tributo*, e l'atto deve essere registrato in termine fisso.

Per i *vincoli di destinazione*, i soggetti passivi sono coloro i quali, in esito ai complessivi effetti giuridici, risultino beneficiari dell'attribuzione patrimoniale gratuita o liberale.

** 5.5.2.3. Base imponibile e determinazione dell'imposta (p. 189)

Il TU prevede *due modalità di calcolo* della base imponibile.

Per il calcolo della base imponibile nelle */successioni mortis causa/*, si deve fare riferimento al *valore globale netto dell'asse ereditario*, che si calcola sottraendo dal valore complessivo dei beni e diritti oggetto della successione (alla data dell'apertura della successione), le passività deducibili.

Fanno parte dell'*attivo ereditario* tutti i beni e diritti che sono oggetto della successione, il cui valore è calcolato secondo le regole del TUSD.

È previsto un sistema di *valutazione cd. automatica* per gli immobili ed i diritti reali immobiliari, che consiste in una limitazione del potere di rettifica dell'Amministrazione finanziaria, se il valore dichiarato non è inferiore a quello calcolato applicando un moltiplicatore alla rendita catastale.

Si prevede una serie di *presunzioni relative di appartenenza*, con finalità antielusive, che riguarda denaro, gioielli e mobilia, beni mobili e titoli al portatore di qualsiasi specie posseduti dal defunto o depositati presso altri a suo nome, per cui esiste una *presunzione relativa di appartenenza all'attivo*.

Si sottraggono le *passività deducibili* (debiti, spese mediche e chirurgiche, spese funerarie).

Per il calcolo della base imponibile nelle *donazioni e atti fra vivi*, si considera il *valore globale dei beni e diritti*, determinato secondo le prescrizioni del TU, al netto degli *oneri*.

Il TUSD prevede anche:

- *Norme di esenzione*, ad es. per favorire il passaggio generazionale d'impresa e societario.
- *Esclusioni*, ossia *beni* espressamente *non compresi* nella base imponibile.

Il grado di parentela influenza sulle aliquote e *franchigie*, che consistono in un limite quantitativo entro il quale il trasferimento è escluso da imposizione:

- Il trasferimento a favore del coniuge e di parenti in linea retta ha un'aliquota del 4% ed una franchigia di un milione di euro.
- Il trasferimento a favore di altri parenti fino al quarto grado e di affini in linea retta ha un'aliquota del 6% e una franchigia di centomila euro solo per fratelli e sorelle.
- Il trasferimento a favore di altri soggetti prevede l'aliquota dell'8%, senza nessuna franchigia.
- Se il beneficiario è portatore di *handicap grave*, l'imposta si applica solo sulla parte eccedente la franchigia di un milione e mezzo di euro, indipendentemente dal rapporto parentale.

** 5.3. Imposta ipotecaria e catastale (p. 191)

L'*imposta ipotecaria* si applica sugli atti di trascrizione, iscrizione, rinnovazione e annotazione sui pubblici registri immobiliari.

L'*imposta catastale* si applica all'esecuzione di variazioni nei registri catastali (cd. volture catastali).

I tributi hanno una doppia natura:

- Di *tassa*, con riferimento alla misura fissa dovuta in occasione delle diverse formalità.
- Di *imposta*, per il tributo proporzionale dovuto per gli effetti giuridici prodotti dall'atto traslativo o costitutivo di diritti reali immobiliari.

Il *presupposto* coincide in parte con l'imposta di registro ed in parte con quella sulle successioni e donazioni. In caso di *trasferimenti immobiliari*, le *imposte ipo-catastali si aggiungono all'imposta di registro/su successioni e donazioni*.

Sono tenuti al pagamento:

- *Coloro che richiedono* le formalità ipotecarie e le volture.
- I *pubblici ufficiali* obbligati al pagamento dell'imposta di registro o imposte su successioni o donazioni, relativamente agli atti ai quali si riferisce la formalità o voltura.
- In *solido*, anche tutti coloro nel cui interesse è stata richiesta la formalità o voltura.
- Nel caso di iscrizioni e rinnovazioni ipotecarie, anche i debitori contro cui è stata iscritta o rinnovata l'ipoteca.
- L'utilizzatore dell'immobile concesso in locazione finanziaria.

La determinazione della *base imponibile* avviene con la tecnica del richiamo:

- L'imposta ipotecaria sulle *trascrizioni* è commisurata a quella calcolata ai fini dell'imposta di registro.
- L'imposta ipotecaria sulle *iscrizioni* è commisurata al credito garantito, comprensivo di interessi e accessori.
- La base imponibile dell'imposta catastale coincide con quella dell'imposta ipotecaria gravante sulle trascrizioni.

I tributi sono applicati in misura *proporzionale* ed in misura *fissa*.

* 6. Attuazione del tributo ad opera del soggetto passivo (p. 197)

** 6.1. Attuazione del tributo, procedimento amministrativo tributario, partecipazione del soggetto passivo (ibid.)

La realizzazione della fattispecie impositiva dei singoli tributi determina il sorgere di una serie di situazioni giuridiche in capo a soggetti attivi e passivi, in grado di dare contenuto al *rapporto giuridico tributario*, e che hanno ad oggetto *obbligazioni pecuniarie, obblighi, oneri e poteri*.

La *fase attuativa* del tributo è posta a tutela dell'interesse pubblico ad un prelievo fiscale sicuro, efficace, ed uguale per tutti i consociati.

La *nozione di procedimento tributario* indica la fase attuativa del tributo, ed il complesso delle situazioni giuridiche relative.

Fa parte dei *procedimenti amministrativi*, ma presenta *varie peculiarità*:

- Si compone anche di *atti provenienti da soggetti estranei* all'amministrazione pubblica, dato il ruolo centrale assegnato al coinvolgimento dei soggetti passivi.
- Non è un modello unico e rigido, ma una *pluralità di sub-procedimenti* che si realizzano e combinano in modi diversi.

La *partecipazione del soggetto passivo* è stata la parte della disciplina che è maggiormente mutata nel tempo, e si possono trovare *tre ambiti di rilevanza*.

*** Partecipazione forzosa

- Riguarda i *doveri di partecipazione* previsti per i vari soggetti passivi, e consistenti nell'adempimento di obblighi di *natura formale* (ad es., mantenimento delle scritture contabili).
- Il più importante è la presentazione della *dichiarazione d'imposta*, con cui il contribuente accerta il verificarsi del presupposto, determina la base imponibile, e liquida il tributo.
- Dato che il soggetto passivo è anche tenuto al *versamento dell'imposta* accertata e liquidata, la *normale attuazione* del tributo è affidata ad atti e comportamenti degli stessi soggetti passivi.
- Il *potere impositivo* dell'amministrazione relativo all'attuazione del tributo è limitato a:
  - *Controllo e verifica*, rispetto all'adempimento degli obblighi da parte dei soggetti passivi.
  - *Accertamento* del presupposto, base imponibile, liquidazione dell'imposta, se non sono state eseguite correttamente.
  - *Riscossione coattiva*, se non c'è stato un adempimento spontaneo.
  - *Imposizione di sanzioni*, connesse agli inadempimenti accertati.
- Il controllo e verifica avvengono solo sulla base di criteri selettivi, e indici di pericolosità fiscale.

*** Partecipazione all'iter

- C'è un ambito di rilevanza della *partecipazione* del soggetto passivo, che si manifesta nell'*/iter/ procedimentale* con cui si esplica il potere impositivo dell'ente pubblico.
- In questa fase, i soggetti passivi hanno *obblighi di fare* (ad es., inviare documentazione) o *tollerare* (ad es., i poteri di accesso).
- Le evoluzioni più recenti del sistema prevedono:
  - Il *diritto alla partecipazione*, ed in alcuni casi anche il diritto ad un vero e proprio *contraddittorio* con l'Amministrazione finanziaria.
  - Specularmente, *l'obbligo* di coinvolgere il contribuente.
- Nell'ottica di un migliore accertamento del trbuto e adeguata tutela a livello procedimentale.

*** Collaborazione con l'Amministrazione

- La terza dimensione della partecipazione del soggetto riguarda i *modelli procedimentali di tipo collaborativo*.
- Sono basati sulla cooperazione fra contribuente ed amministrazione, anche prima dell'adempimento dell'obbligazione fiscale, e producono effetti deflattivi del contenzioso e di certezza dei rapporti giuridici.

** 6.2. Dichiarazione d'imposta (p. 200)

La principale forma di partecipazione del contribuente all'attuazione del tributo è costituita dalla presentazione di una dichiarazione, ed il sistema tributario prevede una *pluralità di obblighi ed oneri dichiarativi* per i soggetti passivi, che sono tenuti a comunicare specifiche informazioni all'Amministrazione finanziaria.

La *dichiarazione d'imposta* è il principale atto di intervento nell'attuazione del tributo, con cui il singolo *accerta* il presupposto, *determina* la base imponibile, *liquida* l'imposta dovuta.

La sua presentazione è un *obbligo* per il contribuente, ed è tutelata dalla presenza di sanzioni amministrative e penali in caso di inadempimento.

È un *atto di tipo formale*, che dever rispettare determinati requisiti di forma, modalità e tempi, e deve essere *sottoscritta* dal soggetto passivo, o di chi ne ha la rappresentanza.

I *termini* di presentazione sono diversi a seconda del tipo di imposta, e si distingue fra tributi *periodici* (imposte sui redditi, Irap, Iva) in cui la dichiarazione va ripetuta con tempistiche predefinite, e tributi *istantanei* (imposta di successione e donazione), dove la dichiarazione è /una tantum/. 

Nell'imposta di *registro* e *ipo-catastali*, non serve la dichiarazione, ma nell'imposta sulle *successioni e donazioni*, è necessaria una *dichiarazione d'imposta*, cui segue la liquidazione da parte dell'Amministrazione finanziaria.

Riguardo il *contenuto* della dichiarazione d'imposta, è possibile distinguere:

- Una parte *dichiarativa*, che riguarda le *informazioni e dati* che il soggetto passivo è tenuto a comunicare riguardo la fattispecie impositiva, ed hanno natura giuridica di *dichiarazione di scienza*.
- Una parte *volitiva*, che riguarda le *scelte* che il soggetto può compiere in sede dichiarativa (ad es., i regimi contabili, la gestione del credito d'imposta, come destinare il 5 e 8 per mille).

La *dichiarazione tributaria è fondamentalmente una dichiarazione di scienza, con eventuali elementi negoziali*.

** 6.3. Emendabilità della dichiarazione (p. 201)

Il soggetto passivo può *emendare* o *ritrattare* la *dichiarazione*, se sono presenti elementi di *fatto o diritto, diversi ed ulteriori* che possono inficiare l'*esattezza o esaustività* della dichiarazione originaria.

Può consistere nell'allegazione di *fatti nuovi*, o nella *riqualificazione giuridica* di fatti già dichiarati, a seguito dei quali si determina un aumento o diminuzione.

Il contribuente può presentare una *dichiarazione integrativa*, sia a favore che a sfavore, *entro i termini stabiliti* per l'accertamento (31 dicembre del quinto anno successivo a quello della dichiarazione originaria).

La dichiarazione integrativa va compilata come una nuova dichiarazione, ed è detta *integrativa* se i termini di presentazione della precedente sono scaduti, o *correttiva* se non sono scaduti.

La *dichiarazione correttiva*:

- A *sfavore* permette di *ridurre le sanzioni* previste per la dichiarazione infedele, se eseguita entro un certo termine (cd. *ravvedimento operoso*).
- A *favore* corregge l'errore che ha portato al versamento di un'imposta *in eccesso*, e produce un credito che può essere *rimborsato o usato in compensazione*.

Se il credito viene usato in *compensazione*:

- Se la nuova dichiarazione è presentata entro il termine di presentazione della dichiarazione successiva, non ci sono limiti.
- Altrimenti, è utilizzabile solo per i debiti maturati nel periodo d'imposta successivo a quello in cui è stata presentata la dichiarazione integrativa.

Il soggetto passivo può sempre procedere all'*istanza di rimborso*, anche con la stessa dichiarazione integrativa.

Il contribuente può sempre far valere eventuali vizi in *sede contenziosa*, *impugnando* la *cartella di pagamento*.

La presentazione di una dichiarazione integrativa incide anche sui *termini di decadenza dell'azione di accertamento*:

- Dopo la rettifica, l'oggetto dell'accertamento diventa la nuova dichiarazione rettificata.
- Tuttavia, la posticipazione del termine è relativa ai *soli elementi oggetto di correzione*.

La *modifica del contenuto negoziale* è controversa, ed ammissibile solo se il contribuente prova l'errore è *essenziale* e *oggettivamente riconoscibile*.

** 6.4. Obblighi formali e dichiarativi nei principali tributi (p. 205)

Le *disposizioni di principio nello Statuto dei diritti del contribuente* richiedono che:

- Tutti gli atti e le procedure necessarie per la dichiarazione siano messe a disposizione del contribuente almeno 60 giorni prima del termine per l'adempimento.
- I modelli e relative istruzioni devono essere comprensibili anche a chi è sfornito di conoscenze tributarie.

** 6.4.1. Imposte sui redditi e Irap (ibid.)

I titolari di redditi professionali e di impresa devono tenere le *scritture contabili* previste dalla legislazione tributaria e codice civile.

I *libri contabili* includono il libro giornale, il libro degli inventari, le scritture contabili ausiliarie, di magazzino, il registro dei beni ammortizzabili. Gli *imprenditori* devono redigere il *bilancio annuale*.

Esiste un regime di *contabilità semplificata* per soggetti con ricavi annui inferiori ad una certa soglia, mentre per gli *enti non commerciali* sono previste regole contabili specifiche (ad es., Onlus, A.S.D., etc.).

La *dichiarazione d'imposta* va effettuata su un *modello conforme a quello approvato*, e va sottoscritta dal dichiarante o suo rappresentante, a *pena di nullità* della dichiarazione.

Va *presentata annualmente*, *in via telematica* direttamente dal contribuente, o mediante *intermediari abilitati*, ed ha ad oggetto il *reddito maturato nell'anno precedente*.

I titolari di *lavoro dipendente* e *pensione* usano il *modello cd. 730*, che prevede semplificazioni formali e per le modalita di rimborso.

Per le *persone fisiche*, viene offerta una *dichiarazione dei redditi già precompilata*, con diversi dati già preinseriti (ad es., redditi assoggettati a ritenuta alla fonte a titolo d'acconto, spese mediche e sanitarie).

Se la dichiarazione precompilata è accettata senza modifiche, esenta dai controlli documentali e obblighi di esibizione e conservazione dei documenti.

I *termini di presentazione* possono variare di anno in anno, a seconda del modello di dichiarazione, e sono spesso oggetto di variazioni ad opera di provvedimenti normativi e proroghe, anche in prossimità delle scadenze.

Tendenzialmente, il 730 va presentato entro luglio, gli altri entro novembre.

Con riferimento agli acconti il *contenuto della dichiarazione* prevede che il contribuente dichiari il presupposto e la base imponibile, e liquidi l'imposta (Irpef, Ires e Irap) dell'annualità precedente. 

Il contribuente deve versare anche gli *acconti dell'annualità in corso*, calcolati nella misura del *100% dell'imposta liquidata* per l'*anno precedente*, il cd. *metodo storico*.

L'imposta che rimane da versare è solo il *saldo* dell'acconto già versato l'anno precedente, e se gli acconti versati sono superiori al saldo attuale, si ha un *diritto di credito* per la parte eccedente.

Il sistema dell'acconto porta ad un *perenne sfasamento* fra annualità di riferimento per l'obbligo dichiarativo e di liquidazione del tributo, e di *versamento del tributo* di competenza.

Il contribuente si ritrova a *liquidare ed effettuare il versamento del tributo* prima ancora che il periodo d'imposta sia terminato ed il presupposto si sia effettivamente realizzato.

Il sistema è giustificato *dall'interesse fiscale* di ottenere un gettito continuo, sicuro e prevedibile, che permette di colpire una capacità contributiva futura.

Si pongono problemi di incostituzionalità con riguardo alla *ragionevolezza* della misura degli acconti, che dal 40% è aumentata fino al 100%.

Con l'emergenza Covid-19 è possibile usare il *metodo previsionale*, fondato sui redditi che *si presumono saranno realizzati*.

Il *sostituto d'imposta* deve presentare annualmente, in via telematica, una *dichiarazione unica* per tutti i percipienti.

** 6.4.2. Iva (p. 213)

I soggetti passivi Iva hanno una serie di obblighi formali e dichiarativi di natura fiscale.

*** a) Obbligo di fatturazione delle operazioni

- Il cedente o prestatore del servizio deve *emettere la fattura* per ogni operazione rientrante nell'ambito di applicazione del tributo, in duplice copia, di cui una deve essere consegnata o spedita al cessionario o committente del servizio.
- La legge prevede che la fattura deve contenere i dati identificativi delle parti, il loro numero di partita Iva, l'aliquota, l'imponibile e l'imposta applicata, i beni e servizi oggetto dell'operazione.
- In alcuni casi, è presente il regime di *inversione contabile*, dove l'obbligo di emettere la fattura è imposto al cessionario o committente.
- Dal 2019, la fattura deve essere emessa in formato elettronico da tutti gli operatori.

*** b) L'obbligo di tenuta del registro delle fatture e del registro degli acquisti

- Il soggetto passivo deve *annotare* le fatture, ed ordinarle secondo il numero e la data di emissione, nel registro delle fatture.
- Il soggetto passivo deve *numerare* le fatture e bollette doganali relative a beni e servizi acquistati nell'esercizio dell'impresa, arte o professione, e deve *annotarle* nel registro degli acquisti.

*** c) Gli obblighi dichiarativi

- Il soggetto deve presentare la *dichiarazione di inizio attività*, con cui comunica l'attività svolta ed i dati identificativi, ed ottiene il rilascio del *numero di partita Iva*.
- Gli permette di adempiere ai diversi obblighi, oltre che esercitare il diritto di detrazione in rapporto alle fatture emesse nei suoi confronti.
- Il soggetto deve anche presentare la dichiarazione di *variazione e cessazione* d'attività, entro 30 giorni dal realizzarsi dell'evento.
- Per quanto riguarda la *dichiarazione di imposta* in senso proprio, bisogna sottolineare che l'Iva è dovuta per masse di operazioni, e non per ogni singola operazione, e va *liquidata periodicamente, ogni mese o tre mesi a seconda del volume d'affari*, che determinano il debito di imposta o l'eccedenza detraibile del periodo.
- La liquidazione consiste in una somma algebrica dell'imposta a debito, e dell'Iva detraibile, o dell'eccesso del periodo di imposta precedente.
- Nella *dichiarazione annuale Iva*, il contribuente deve solo riepilogare le liquidazioni già eseguite e procedere alla liquidazione definitiva, da cui emergerà l'*imposta a debito o credito definitiva*.
- La dichiarazione va presentata in *via telematica*, l'anno successivo a quello di riferimento.

** 6.4.3. Imposta di registro, ipotecaria e catastale (p. 215)

Nell'*imposta di registro*:

- L'obbligo formale della registrazione è distinto da quello del pagamento del tributo, dato che possono gravare su soggetti diversi dal contribuente in senso stretto.
- Inoltre, l'obbligo di registrazione sostituisce l'obbligo dichiarativo presente nelle altre imposte.

I soggetti tenuti all'obbligo formale della *richiesta di registrazione* devono effettuarla, per gli atti da registrare in termine fisso.

I termini decorrono tendenzialmente dalla redazione dell'atto (20 gg. se l'atto è formato in Italia, 60 gg. se è formato all'estero).

La richiesta di registrazione consiste nella *materiale presentazione dell'atto* all'ufficio dell'Agenzia delle Entrate, che ha il *potere di liquidare l'imposta* e *richiedere il pagamento*.

La registrazione:

- *È eseguita dopo il pagamento dell'imposta liquidata*, con la data del giorno in cui è stata richiesta.
- Consiste nell'*annotazione dell'atto o denuncia in registri*.

Adesso le *formalità sono eseguite in via telematica*:

- Il *PU* che riceve l'atto deve *trasmetterlo* all'Amministrazione, con i modelli accessori funzionali alla registrazione.
- Provvede al *pagamento* telematico dell'imposta, previa *autoliquidazione*, e l'Ufficio opera solo un *controllo* dell'operato del PU, senza svolgere il tradizionale compito di liquidazione dell'imposta.

In alcuni casi, è prevista la presentazione di un'apposita *denuncia all'Ufficio*:

- Se l'atto è concluso verbalmente.
- Se *successivamente alla registrazione di un atto, si verificano eventi* rilevanti ai fini della (ri)liquidazione della relativa imposta.
- Ad es., gli atti assoggettati a condizione sospensiva devono essere registrati con un'imposta in misura fissa, ma dopo il verificarsi della condizione si applica un'aliquota proporzionale, e pertanto c'è l'*obbligo di presentare denuncia* entro 20 gg. dal momento in cui si è verificata la sospensione.

Per le imposte *ipotecarie e catastali* si applicano le norme previste in materia di imposta di registro, e di imposta sulle successioni e donazioni, salvo quanto non diversamente disposto.

** 6.4.4. Imposta di successione e donazione (p. 216)

La *liquidazione* dell'imposta sulle *successioni* è effettuata:

- Dall'*Ufficio*, sulla base della *dichiarazione di successione* presentata dal soggetto passivo.
- Dal *contribuente*, che deve *autoliquidare* le imposte relative ai *diritti reali immobiliari*.

La dichiarazione di successione deve essere *presentata entro 12 mesi*, decorrenti dall'apertura della successione, e la dichiarazione deve essere presentata in *via telematica, o mediante un intermediario* abilitato.

Sono *obbligati in solido* a presentare la dichiarazione i chiamati all'eredità ed i legatari, o i loro rappresentanti legali, gli immessi nel possesso temporaneo dei beni dell'assente, gli amministratori dell'eredità, i curatori delle eredità giacenti, gli esecutori testamentari.

I soggetti devono anche *allegare* i documenti previsti dal TU alla richiesta.

Sono previsti *casi di esonero* dalla presentazione della dichiarazione di successione:

- L'eredità è devoluta solo al coniuge o parenti in linea retta, non supera i 100mila euro, e non comprende diritti reali immobiliari.
- Nel caso di rinuncia all'eredità o legato.
- Nel caso di nomina di un curatore dell'eredità.

Per quanto riguarda la registrazione degli atti assoggettati ad *imposta sulle donazioni* occorre operare una distinzione:

- Gli *atti di donazione*, sono atti pubblici e quindi soggetti a registrazione in termine fisso, con l'applicazione delle norme del TUR, inclusa la responsabilità d'imposta del pubblico ufficiale.
- Per quanto riguarda gli *atti gratuiti e le liberalità indirette* non contenute in atti da registrare obbligatoriamente, il *tributo donativo è applicabile* se l'*atto è portato volontariamente a registrazione*, o se risulti da *dichiarazioni rese dall'interessato in procedimenti* diretti all'accertamento di tributi.

** 6.5. Riscossione spontanea del tributo (p. 218)

L'*imposta liquidata* nella dichiarazione o con altre modalità è versata dal contribuente, nei termini e modalità previste dalla legge.

L'esercizio di *poteri autoritativi* da parte dell'Amministrazione finanziaria è limitato ai casi in cui il *soggetto non versa quanto dovuto*.

Esistono tre modalità di *adempimento spontaneo*:

- Il versamento diretto.
- La compensazione.
- La ritenuta diretta.

** 6.5.1. Versamento diretto (p. 218)

È la *modalità di pagamento ordinaria per tutte le imposte e soggetti passivi*. Si effettua mediante *delega irrevocabile* ad una banca o ufficio postale, che effettueranno materialmente il versamento.

La delega avviene con la *compilazione di un apposito modello* di pagamento, Il *modello F24*, che assolve a tre funzioni:

- Contiene la *delega per il pagamento*, ossia l'*ordine all'intermediario di trasferire le somme dovute all'ente creditore*.
- *Giustifica il pagamento*, ossia specifica cosa esattamente si sta pagando (l'*imposta, titolo, periodo*, etc.) mediante l'indicazione dei *codici tributo*, che indicano tutte le caratteristiche dell'imposta, ed è possibile *pagare più imposte contestualmente*.
- Permette di *operare la compensazione*, ed è assolutamente necessario utilizzare l'F24 per procedere con la compensazione orizzontale.

Una volta verificata la provvista, l'intermediario rilascia una *quietanza* al contribuente, che ha *efficacia liberatoria*.

** 6.5.2. Compensazione (p. 221)

La compensazione è un *mezzo di adempimento* satisfattorio dell'obbligazione, e richiede la presenza di debiti e crediti reciproci fra due soggetti, che si estinguono per le quantità corrispondenti.

La compensazione *verticale omogenea* è la più risalente, e riguarda *debiti e crediti con lo stesso titolo e periodi d'imposta diversi*.

Nel 1997 è stata introdotta la compensazione *orizzontale eterogenea*, tra *tributi differenti ma riguardo lo stesso periodo d'imposta*, che però prevede una serie di *limiti, anche quantitativi*.

La compensazione si effettua usando il *modello F24*, che oltre a consentire il pagamento contestuale di più pretese, permette anche la compensazione orizzontale fra di loro.

Uno dei limiti della compensazione è quello quantitativo, per cui non si possono compensare crediti oltre i 700mila euro per anno solare.

La compensazione è *una modalità alternativa al rimborso per usare i crediti d'imposta*, e offre il vantaggio di consistere nell'esercizio di un *diritto potestativo*, mentre il rimborso presuppone un'istanza, ed un ricorso davanti al giudice in caso di diniego. 

La compensazione è *assolutamente disponibile* per il contribuente, che può decidere cosa e come compensare, ed il modulo F24 va comunque presentato se la compensazione estingue interamente il debito.

La *facilità applicativa della compensazione può facilmente prestarsi a comportamenti fraudolenti*, perché il contribuente potrebbe compensare crediti non esistenti, ed estinguere ingiustificatamente i suoi debiti.

Accertare la frode non è semplice per l'amministrazione, perché si deve verificare l'effettiva esistenza del credito, o del suo utilizzo indebito.

Per *contrastare gli usi illeciti della compensazione orizzontale*, sono state introdotte una serie di *presidi e regole*, che limitano l'uso della compensazione, tra cui:

- Il cd. *visto di conformità* di un professionista riguardo i dati riportati nelle dichiarazioni, per l'uso di crediti superiori ad una certa soglia.
- L'applicazione di *sanzioni penali e amministrative* in caso di *uso di crediti inesistenti* o *non spettanti* (esistenti, ma che violano le regole sul loro impiego).

** 6.5.3. Ritenuta diretta (p. 223)

La *ritenuta diretta* rappresenta una *modalità particolare di riscossione delle imposte sul reddito dovute sulle somme erogate da amministrazioni dello Stato*.

Ha un ambito di applicazione limitato, ed è *operata dall'Amministrazione, sui redditi dalla stessa erogati*.

*Non c'è un versamento materiale*, ma un mero trasferimento delle somme ritenute alla Tesoreria dello Stato.

* 7.I. Poteri e metodologie di controllo (p. 226)

** 7.I.1. Attività di controllo (ibid.)

Il *contribuente è il primo e principale responsabile del corretto, puntale e tempestivo adempimento del tributo*, ed è tenuto a verificare la realizzazione del presupposto, liquidare l'imposta con la dichiarazione, e versarla con l'adempimento spontaneo.

Il ruolo dell'Amministrazione finanziaria è di *controllare il corretto adempimento* degli obblighi del soggetto passivo, e solo se a seguito dei controlli emergono *omissioni, errori o infedeltà*, l'intervento dell'Amministrazione serve a correggerli ed irrogare le sanzioni previste.

L'*oggetto del controllo* sono le *dichiarazioni annuali dei redditi e dell'Iva*.

Il *controllo sulle dichiarazioni* può avere ad oggetto la *mera regolarità formale* della dichiarazione, e la correttezza dei calcoli (cd. *controllo cartolare*), o può verificare l'*esattezza e fedeltà della dichiarazione* (cd. *accertamento*).

I controlli prevedono l'attivazione dell'obbligo di partecipazione da parte del contribuente, che è informato dell'esito del controllo, è invitato a fornire i chiarimenti necessari, i documenti mancanti, oppure semplicemente di regolarizzare la sua posizione, riducendo le sanzioni.

I *controlli di tipo cartolare* non hanno natura valutativa, e pertanto *non pregiudicano né sostituiscono l'attività di accertamento*.

** 7.I.1.1. Criteri di selezione dei contribuenti da controllare (p. 228)

Ogni tre anni Il MEF adotta un *atto di indirizzo per il conseguimento degli obiettivi di politica fiscale*, con cui si determinano, in coerenza con i vincoli ed obiettivi stabiliti nei documenti di finanza pubblica, le linee generali e gli obiettivi della gestione tributaria assegnati a tutte le Agenzie fiscali.

Le singole Agenzie e la GdF emanano *circolari con indirizzi operativi per gli uffici periferici devono attenersi per i controlli da effettuare nell'anno, in attuazione dell'atto di indirizzo*.

L'Amministrazione usa metodologie diverse per ciascuna macro-tipologia di contribuente, e la *scelta dei contribuenti da sottoporre a controllo* è frutto di un'analisi economica e sociale, perché non è possibile sottoporre tutti i contribuenti a controllo, ogni anno.

Le verifiche che riguardano tutti i contribuenti possono essere realizzate solo con le metodologie di controllo completamente automatizzate, ma per gli altri tipi di controllo è necessario selezionare previamente i contribuenti da verificare.

Verifiche e controlli sono eseguiti in maniera mirata, contro soggetti preventivamente selezionati, sulla base di linee-guida, ed i risultati delle analisi delle banche dati come l'*anagrafe tributaria* e l'*anagrafe dei conti correnti*, ed il risultato di *analisi del rischio*.

I *grandi contribuenti* (contribuenti con volume d'affari, ricavi o compensi superiori a 100 milioni di euro) sono soggetti ad una vigilanza specifica, esercitata dalle *Direzioni regionali*, mentre gli *altri contribuenti* sono controllati dalle Direzioni provinciali.

Le *verifiche* possono essere:

- *Centralizzate*, se effettuate dall'Agenzia delle Entrate o GdF a sorteggio, sulla base delle liste, o nei confronti delle imprese di più grandi dimensioni.
- *Ad iniziativa*, se effettuate dagli uffici periferici o dai reparti territoriali della GdF sulla base di fattori rivelatori di potenziale pericolosità fiscale.
- *Di carattere generale*, se riguardano i principali tributi.
- *Parziale*, se riguardano un singolo tributo.

** 7.I.2. Controlli cartolari delle dichiarazioni (p. 230)

Il *controllo cartolare* delle dichiarazioni si articola in due modelli:

- La *liquidazione automatica dell'imposta* consiste in un controllo cartolare *generalizzato*, attuato con *procedure automatizzate*, che verifica la *corretta liquidazione dell'imposta*.
- Il *controllo formale* riguarda le dichiarazioni individuate sulla base di *criteri selettivi*. e controlla:
  - La spettanza delle *detrazioni, deduzioni, ritenute e crediti d'imposta da dimostrare con documentazione esterna alla dichiarazione*.
  - La riliquidazione della maggiore imposta dovuta sull'ammontare complessivo dei redditi risultante da più dichiarazioni.

Il termine entro cui dovrebbe essere effettuato questo tipo di controllo (entro il periodo di presentazione delle dichiarazioni relative all'anno successivo, o entro la fine del secondo anno successivo a quello di presentazione della dichiarazione) *non è a pena di decadenza, ma meramente ordinatorio*.

** 7.I.2.1. Liquidazione automatica (p. 231)

Sulla base dei dati ed elementi direttamente a disposizione dalle dichiarazioni presentate, gli uffici procedono alla liquidazione o riliquidazione delle imposte, contributi, premi  e rimborsi dovuti.

È una *procedura automatizzata*, che *corregge gli eventuali errori formali o di calcolo* che possono aver inficiato la dichiarazione, e l'operazione può risultare in un *maggior debito* o un *credito*.

Con la liquidazione automatica, gli uffici provvedono a:

- *Correggere gli errori materiali e di calcolo*.
- *Correggere il riporto errato di eccedenze delle imposte*.
- *Ridurre le detrazioni di imposta, deduzioni del reddito e crediti d'imposta in misura superiore a quella prevista dalla legge*, o che non spettano al contribuente (sulla base della dichiarazione).
- *Controllare l'esattezza e tempestività dei versamenti delle imposte*.

Sono *errori immediatamente evidenti*, che non richiedono attività di indagine.

*Non può essere usata per contestare la fondatezza o veridicità della dichiarazione del contribuente*, perché manca una valutazione giuridica dei fatti, che invece richiede una vera e propria attività di accertamento, destinata a concludersi con un atto che contiene una specifica motivazione.

È applicabile solo nei casi espressamente previsti dalla legge, ed in tutti gli altri casi si deve utilizzare l'ordinaria attività di accertamento.

** 7.I.2.2. Controllo formale (p. 233)

È un controllo formale o cartolare, ma la correttezza della *dichiarazione* si *fonda su elementi esterni alla stessa*.

Non opera in maniera generalizzata, ed è diretta al controllo della mera correttezza (non fedeltà) dei dati esposti nella dichiarazione dei redditi.

Gli uffici possono, riguardo la dichiarazione dei redditi:

- *Escludere in tutto o parte lo scomputo delle ritenute d'acconto non risultanti dalle dichiarazioni dei sostituti d'imposta*, o non conformi ai dati forniti dagli enti provvidenziali ed assistenziali, banche, imprese assicuratrici.
- *Escludere in tutto o parte le detrazioni d'imposta o le deduzioni dal reddito non spettanti* in base ai documenti richiesti.
- *Determinare i crediti d'imposta spettanti in base alle dichiarazioni e documenti richiesti* ai contribuenti.
- *Liquidare la maggiore imposta sul reddito*, risultanti da *più dichiarazioni per lo stesso anno dal medesimo contribuente*.
- *Correggere gli errori materiali e di calcolo commessi nelle dichiarazioni dei sostituti d'imposta*.

Il dal medesimo contribuente controllo è stato introdotto a causa della *semplificazione degli adempimenti formali* della *presentazione delle dichiarazioni*.

L'*abrogazione* dell'obbligo di *allegare* i documenti che provano il diritto alle detrazioni d'imposta comporta la necessità di una *verifica ex post* della documentazione che attesta la spettanza della detrazione, deduzione, etc.

L'*oggetto del controllo* è il *riscontro documentale che prova l'effettiva sussistenza e spettanza degli elementi che determinano l'imposta dovuta* dal contribuente.

*Diversamente dalla liquidazione automatica, è possibile coinvolgere il contribuente o sostituto d'imposta prima che il controllo giunga a compimento*.

Gli uffici non possono richiedere al contribuente documenti relativi ad informazioni già disponibili presso l'anagrafe tributaria, o dati trasmessi da soggetti terzi in ottemperanza ad obblighi dichiarativi, certificativi o comunicativi. 

** 7.I.2.3. Esiti dei controlli cartolari (p. 235)

La *liquidazione automatica* ed il *controllo formale* sono caratterizzati dal fatto che il risultato non è comunicato con la notifica dell'avviso, come accade per l'accertamento.

L'esito del controllo, ossia la *maggiore imposta che risulta dovuta a seguito delle rettifiche fatte, è direttamente iscritta a ruolo*, e portata in riscossione coattiva.

È una semplificazione della normale procedura per l'accertamento, fondata sulla natura formale e meccanica di questi controlli, basati su elementi idealmente verosimili.

Tuttavia, il diritto di difesa del contribuente è gravemente leso, perché viene a conoscere le ragioni della pretesa mediante la cartella di pagamento (atto non motivato) e prossimo all'avvio delle procedure di esecuzione forzata (60 giorni dalla notifica).

Pertanto, *l'esito del controllo cartolare deve essere previamente comunicato* con la cd. *comunicazione di irregolarità*, e solo nel caso di inerzia prolungata per i successivi 30 giorni, si può procedere con l'iscrizione a ruolo della pretesa.

In *mancanza della comunicazione, il ruolo è nullo*.

Ricevuta la comunicazione, il destinatario può:

- *Pagare entro 30 giorni*, e beneficiare della riduzione delle sanzioni, o ottenendo la rateazione.
- *Fornire chiarimenti o produrre documentazione* entro 30 giorni:
  - Se i chiarimenti sono fondati, l'Agenzia riliquida l'imposta e invia una nuova comunicazione.
  - Altrimenti, procede all'iscrizione a ruolo.

La *comunicazione di irregolarità ha tre funzioni*:

- *Allertare il contribuente, affinché non reiteri l'errore*.
- *Offrire una possibilità di ridurre le sanzioni applicabili, prestando acquiescenza*.
- *Consentire al contribuente la possibilità di fornire chiarimenti*.

** 7.I.2.4. Comunicazione di irregolarità (p. 237)

La *comunicazione di irregolarità è prevista a pena di nullità del ruolo*, ma la giurisprudenza ha limitato l'applicabilità di questa sanzione, perché richiede la presenza di *incertezza su aspetti rilevanti della dichiarazione*.

La comunicazione di irregolarità *non è richiesta* in tutti i casi di *meri errori materiali*, come ad es. l'*omesso versamento di quanto dichiarato, o l'erroneo calcolo aritmetico*, casi in cui non c'è alcuna incertezza.

La comunicazione *è dovuta* se dai controlli automatici risulta un *risultato diverso da quello presente nella dichiarazione*, ovvero un'imposta o una maggiore imposta.

Se i controlli automatici non si esauriscono in un mero ricalcolo, ma comportano anche una rettifica dei dati dichiarati, la giurisprudenza ha operato un ulteriore ridimensionamento della previsione normativa.

Se le incertezze riguardano gli *aspetti meno rilevanti* della dichiarazione, la comunicazione è dovuta, ma la sua omissione determina una *mera irregolarità*, e non la nullità del ruolo.

Nel caso precedente, si può comunque beneficiare della *riduzione delle sanzioni* anche in assenza della comunicazione di irregolarità, salvo i casi in cui la comunicazione non è comunque prescritta.

Altrimenti, se il controllo rivela *incertezze su aspetti rilevanti della dichiarazione*, l'omissione della comunicazione di irregolarità può determinare la nullità del ruolo.

La comunicazione viene effettuata per *regola generale mediante raccomandata*, e se previsto, con mezzi telematici.

** 7.I.2.5. Liquidazione delle imposte sui redditi a tassazione separata (p. 239)

I *redditi soggetti a tassazione separata non concorrono alla determinazione della base imponibile Irpef*, ma sono oggetto di una tassazione separata da tutti gli altri redditi. con applicazione di un'aliquota media, e l'imposta dovuta è determinata separatamente per ogni singolo reddito.

*Alla liquidazione a saldo dell'imposta provvede l'Ufficio*, e l'esito è comunicato con *raccomandata con avviso di ricevimento*, anche se non ci sono incertezze sulla dichiarazione, perché si tratta del primo atto di determinazione dell'imposta da versare.

Se il contribuente non provvede a pagare nei 30 giorni successivi alla comunicazione, è dovuta la sanzione per omesso o tardivo pagamento.

** 7.I.3. Controlli sostanziali sulle dichiarazioni (p. 239)

In aggiunta o alternativa al controllo formale, l'*Agenzia delle Entrate può anche operare un controllo sostanziale delle dichiarazioni*, volto a *verificare la loro omissione, incompletezza o falsità*.

I controlli sostanziali sono programmati ed eseguiti sulla base di criteri selettivi emanati dal MEF, tenendo conto della capacità operativa degli Uffici, e dei dati e notizie acquisiti.

** 7.I.3.1. Accertamenti in rettifica o d'ufficio dei redditi (p. 240)

Gli Uffici, avvalendosi dei dati ottenuti con l'attività istruttoria, o risultanti dall'anagrafe tributaria, possono provvedere:

- All'*accertamento in rettifica* dei redditi *dichiarati*.
- All'*accertamento d'ufficio* dei redditi, se la *dichiarazione è omessa o nulla*.

In entrambi i casi, l'obiettivo comune è il contrasto al'evasione ed elusione.

** 7.I.4. Evasione e elusione (ibid.)

*L'azione dell'Amministrazione finanziaria è essenzialmente orientata a contrastare l'evasione*.

In tempi più recenti, si è anche affermato un fenomeno diverso, chiamato *elusione o abuso del diritto*, che anche se meno grave, ed in alcuni casi tollerabile, in linea di principio è comunque contrastato dal sistema.

La *differenza fra evasione ed elusione è spesso sottile*, e non mancano casi di sovrapposizione indebita in giurisprudenza, ma i regimi di contrasto sono specificamente differenziati (ad es., l'elusione non può assumere rilevanza penale).

*L'evasione*:

- Consiste in *comportamenti illegittimi ed illeciti*, che *contrastano in maniera diretta con una specifica previsione normativa* che viene espressamente violata.
- Si effettua sottraendo materia imponibile, nascondendo le componenti positive o rappresentando costi fittizi, oppure nelle vicende di alterazione dei fatti economici.
- È contrastata con la previsione di specifiche fattispecie sanzionatorie, amministrative e penali.

*L'elusione o abuso del diritto*:

- Consiste in *condotte pienamente lecite*, che non contrastano con una norma, ma *realizzano un risultato non approvato dall'ordinamento*, lecito ma non legittimo.
- Si effettua utilizzando uno o più negozi giuridici, tutti validi ed efficaci, usati nella funzione atipica di minimizzare o azzerare il carico fiscale, riducendolo fino a zero.
- Risulta nell'inibizione dell'applicazione di una norma tributaria, perché impedisce di integrare il relativo presupposto.

** 7.I.4.1. Interposizione fittizia (p. 242)

L'*interposizione fittizia* è una tradizionale *pratica evasiva*, che si realizza con un *contratto simulato*, ossia un contratto solo apparente, che non produce effetti tra le parti, che hanno regolato i loro rapporti in base ad un contratto diverso (dissimulato).

La *simulazione produce una divergenza fra apparenza e realtà*, tra *effetti giuridici apparenti e reali*, e si ottiene l'intestazione di un cespite produttivo in capo ad un soggetto *interposto*, che ne è solo il titolare apparente, mentre il titolare effettivo è un soggetto diverso (*interponente*), che evita di pagare l'imposta.

Per *contrastare* questa fattispecie di evasione si possono imputare ad un contribuente i redditi di cui appaiono titolari altri soggetti, se è provato sulla base di presunzioni grave, precise e concordanti, che il contribuente sia il *titolare effettivo mediante interposta persona*.

Per fornire uno strumento di contrasto efficace contro pratiche insidiose, la simulazione può essere *contestata direttamente con l'avviso di accertamento*, ed in caso di ricorso, la verifica del carattere simulato o meno del negozio sarà oggetto di accertamento incidentale da parte del giudice tributario.

Il *soggetto interposto* che prova di aver pagato imposte in relazione a redditi oggetto di imputazione ai sensi di questo regime, possono ricevere un *rimborso*, ma solo dopo che l'accertamento in capo al soggetto interponente è diventato definitivo, ed in misura non superiore a quanto riscosso al soggetto interponente. 

Il contribuente può interpellare l'Amministrazione, ai sensi dello Statuto dei diritti del contribuente.

La disciplina dell'*interposizione fittizia è antievasiva*, ma la giurisprudenza la utilizza anche per contrastare le *pratiche elusive di interposizione reale*, che invece andrebbero avversate con strumenti più adeguati.

** 7.I.4.2. Disciplina antielusiva (p. 244)

Per lungo tempo, l'elusione era contrastata solo con riguardo alle imposte sui redditi, ma nel 2015, la disciplina è stata riformata, ed ha *portata generale*, ed è stata rinominata *abuso del diritto*.

Affinché un'operazione possa essere considerata *abusiva*, e quindi, *non opponibile*, l'Amministrazione finanziaria deve verificare che si verifichino *tre presupposti, congiuntamente*:

- La *realizzazione di un vantaggio fiscale indebito*, nel senso che deve *contrastare con la /ratio/* delle norme, e non con il loro dettato positivo (altrimenti si tratterebbe di evasione).
- L'*assenza di sostanza economica*, ossia lo *scopo unico o prevalente* delle operazioni è di produrre vantaggi fiscali.
- L'*essenzialità del vantaggio fiscale indebito*, che può anche non essere l'unico obiettivo, ma deve essere comunque quello principale.

Le tre condizioni vanno verificate in quell'ordine, e se sono presenti tutte e tre, l'operazione può essere considerata abusiva.

Tuttavia, il *contribuente ha l'onere* di fornire *valide ragioni extrafiscali che non siano marginali* (ad es., organizzative o gestionali), che possano *giustificare* l'operazione.

L'effetto della norma consiste nell'inopponibilità dell'assetto giuridico realizzato dal contribuente all'Amministrazione finanziaria, ma *al solo fine di disconoscere il vantaggio fiscale indebitamente realizzato*, ma altrimenti l'operazione è totalmente e pienamente efficace per il futuro.

L'Amministrazione finanziaria deve *inoltre ricostruire con una /fictio iuris/ il regime fiscale che sarebbe risultato applicabile in assenza dell'aggiramento*, così da poter esigere le maggiori imposte dovute in base alla norma elusa.

** 7.I.4.2.1. Legittimo risparmio di imposta (p. 248)

L'elusione è una figura interstiziale, che si colloca fra la condotta lecita e legittima del risparmio d'imposta, e quella illecita propria dell'evasione.

La nozione di legittimo risparmio d'imposta non era stata accolta nella prassi giurisprudenziale, e pertanto è stata positivizzata.

Il contribuente è *libero di scegliere fra i vari regimi offerti dalla legge, e fra le operazioni che comportano diversi carichi fiscali*.

Affinché sussista *abuso del diritto* è necessario che il vantaggio fiscale conseguito *non trovi ragione e giustificazione in un'opzione che è prevista dal sistema*, ossia che la scelta contrasti con la /ratio/ della norma ed i principi dell'ordinamento.

** 7.I.4.2.2. Accertamento anti-elusivo (o anti-abusivo) (p. 249)

La disciplina anti-abuso prevede una *disciplina particolare*.

** 7.I.5. Attività istruttoria (p. 249)

Un'attività preliminare di indagine è necessaria:

- Con la scoperta di pratiche evasive o elusive.
- In caso di falsità della dichiarazione, o della sua omissione.

In questo caso, non è sufficiente il mero controllo cartolare della dichiarazione o della documentazione a suo supporto.

L'*istruttoria è un'attività amministrativa finalizzata ad acquisire la conoscenza dei fatti rilevanti ai fini dell'esercizio dell'attività impositiva*, e più in particolare, dell'eventuale emissione di un atto di imposizione, nella forma di un accertamento d'ufficio o accertamento di rettifica.

L'istruttoria è precedente e prodromica agli accertamenti tributari, e consiste in una serie di attività tese a verificare la veridicità e fondatezza degli elementi indicati nella dichiarazione, o la sua omissione.

La scelta del mezzo di indagine è rimesso alla discrezione dell'Amministrazione, nel rispetto dei principi di efficienza, economicità ed efficacia, l'attività istruttoria è informata al principio di legittimità (non può violare le norme che regolano l'attività degli uffici), ed il contribuente sottoposto ad indagine deve essere preventivamente individuato.

L'*attività istruttoria può anche essere svolta dalla GdF*, mentre l'accertamento è una prerogativa esclusiva dell'Amministrazione finanziaria.

In particolare, la GdF:

- Coopera con gli uffici delle imposte per l'acquisizione e reperimento degli elementi utili ai fini dell'accertamento e per la repressione delle violazioni delle leggi fiscali, procedendo di propria iniziativa o su richiesta degli altri uffici.
- Previa autorizzazione dell'autorità giudiziaria, usa e trasmette documenti, dati e notizie acquisite direttamente o riferite dalle altre forze di polzia giudiziaria nell'esercizio dei loro poteri. 

** 7.I.5.1. Poteri dei verificatori (p. 251)

Non esiste un testo unico che disciplina unitariamente i poteri istruttori a disposizione degli uffici dell'Agenzia delle Entrate e della Guardia di Finanza.

I *poteri istruttori* possono esssere distinti in tre tipologie:

- *Poteri che comportano l'intervento diretto* (accessi, ispezioni, verifiche) presso i luoghi in cui il soggetto sottoposto a controllo svolge la sua attività imprenditoriale o di lavoro autonomo, o in altri luoghi a lui riferibili.
- *Poteri che permettono di inoltrare richieste di informazioni o di trasmissione di documenti* o inviti a comparire, al fine di ottenere informazioni.
- *Poteri che consentono di richiedere ad enti, organismi qualificati (ad es., banche, enti di assicurazione, intermediari finanziari, etc.) o soggetti terzi informazioni o documenti*, o inoltrare inviti a comparire per ottenere informazioni.

** 7.I.5.2. Accessi, ispezioni, verifiche (ibid.)

Sono poteri che *incidono* nella *sfera privata* del *contribuente*, e pertanto è necessario bilanciare la *tutela delle libertà individuali* con le *esigenze erariali*.

*Per accesso si intende la facoltà di ingresso in un luogo e di soffermarvisi*, anche senza il consenso del soggetto che ne ha la disponibilità, al fine di compiere le indagini, ed è un atto strumentale per l'ispezione e la verifica.

*L'ispezione consiste nell'esame della documentazione rinvenuta nei locali*, e può riguardare sia le scritture e documenti obbligatori, sia qualsiasi altro scritto.

*La verifica è il complesso di attività per controllare l'adempimento delle norme tributarie*, e si estende al personale, impianti e merci, per verificare la corrispondenza degli elementi fattuali rispetto a quelli contabili.

*Confliggono con valori costituzionalmente tutelati*, come la libertà individuale (art. 13 Cost.), l'inviolabilità del domicilio (art. 14 Cost.), la segretezza della corrispondenza (art. 15 Cost.), e si deve trovare un bilanciamento con l'interesse parimenti primario della *salvaguardia delle risorse erariali*.

Sono previste *specifiche garanzie* a *tutela del contribuente*, di forma e contenuto variabili, ed intensità crescente, a seconda del pregiudizio arrecato ai valori costituzionali.

Per *regola generale, per accedere nei locali adibiti all'esercizio di un'attività economica (commerciale, agricola, artistica o professionale) è necessaria l'autorizzazione del superiore gerarchico*:

- Il superiore è il Direttore dell'ufficio fiscale, ed il Comandante di reparto per la GdF.
- L'autorizzazione identifica i vertificatori e l'oggetto dell'ispezione, e deve essere mostrata al contribuente sottoposto alla verifica.
- Tuttavia, *secondo la giurisprudenza, non è richiesta a pena di nullità*, e gli elementi raccolti sono *comunque utilizzabili*.
- Per l'accesso presso gli *operatori finanziari*, è necessaria l'autorizzazione del Direttore centrale, della Direzione regionale, o del Comandante regionale.

Nel caso di *locali ad uso promiscuo*, adibiti ad un'attività economica ed ad abitazione, *è necessaria anche l'autorizzazione del Procuratore della Repubblica*.

Per l'*accesso in locali diversi e l'abitazione privata*, è necessaria l'*autorizzazione del Procuratore*, *argomentare la presenza di gravi indizi di violazione delle norme*, e lo scopo dell'accesso deve essere limitato a reperire libri, registri, documenti, scritture, e altre prove di tali violazioni.

Se l'atto impositivo basato su prove reperite mediante accesso domiciliare, autorizzato dal procuratore della Repubblica, viene *impugnato*, il giudice tributario ha il potere-dovere di *verificare la legittimità del decreto autorizzativo* del Procuratore, e controllare:

- La presenza della motivazione (anche /per relationem/) riguardo i gravi indizi relativi alla commissione dell'illecito fiscale
- La correttezza in diritto del relativo apprezzamento, ossia l'uso di elementi con valenza almeno indiziaria.
- Se il decreto è *infondato*, le *prove sono inutilizzabili*.

È necessaria l'autorizzazione del procuratore della Repubblica o dell'autorità giudiziaria più vicina per provvedere a *perquisizioni* personali, *apertura coattiva* di buste o mobili o stanze chiusi, e la *richiesta di notizie* relativamente alle quali è stato eccepito il segreto professionale.

Il *titolare* di locali destinati all'uso professionale deve essere presente, per poter opporre il *segreto professionale*.

L'art. 12 dello Statuto dei diritti del contribuente fissa ulteriori regole e garanzie.

** 7.I.5.2.1. Responsabilità, diritti ed oneri del contribuente in verifica (p. 254)

Accessi, ispezioni e verifiche fiscali possono essere effettuati *solo sulla base di effettive esigenze di indagine e controllo sul luogo*.

Salvo casi eccezionali, vanno effettuati durante l'orario ordinario di esercizio delle attività e arrecando la minore turbativa possibile.

Il contribuente ha il diritto di essere informato sulle ragioni che hanno giustificato la verifica, ed il suo oggetto, della facoltà di farsi assistere da un professionista abilitato, e dei suoi diritti ed obblighi riconosciuti in occasione delle verifiche.

La *permanenza dei verificatori non può superare i 30 giorni, prorogabili per altri 30 in caso di particolare complessità* dell'indagine, che vanno individuati e motivati dal Dirigente dell'ufficio.

I termini diventano di 15 giorni presso le imprese in contabilità semplificata e lavoratori autonomi.

Il termine *riguarda solo i giorni di effettiva permanenza dei verificatori, e non include quelli impiegati per le verifiche eseguite fuori dalla sua sede*.

Per la giurisprudenza, in ogni caso, il termine è solo ordinatorio, e non comporta nullità o inutilizzabilità dei dati acquisiti se è superato.

Il contribuente deve essere informato che il *rifiuto di esibizione di libri, registri, scritture e documenti comporta la loro inutilizzabilità a favore del contribuente in sede amministrativa e contenziosa*.

Questa preclusione è particolarmente afflittiva, e dimostra l'importanza di comportarsi secondo correttezza e buona fede con l'Amministrazione finanziaria.

Sono *equiparati* al rifiuto la *dichiarazione di non possedere* i documenti, o la loro *sottrazione* all'ispezione, e l'effetto preclusivo si applica anche a documenti la cui tenuta e conservazione non è obbligatoria.

La preclusione richiede che la richiesta sia *specifica ed adeguata al caso concreto*, e che il rifiuto sia *consapevole ed intenzionale*, e pertanto l'impossibilità dovuta a forza maggiore, caso fortuito o colpa non sono rilevanti ai fini della preclusione.

*La preclusione non opera se nel giudizio di primo grado il contribuente consegna i documenti, e dimostra che non ha potuto adempiere alla richiesta per cause a lui non imputabili*.

Su richiesta del contribuente, l'esame dei documenti amministrativi e contabili può essere eseguita nell'ufficio dei verificatori, o presso il professionista che lo assiste e rappresenta.

Se i verificatori procedono con modalità non conformi alla legge, il contribuente può rivolgersi al Garante del contribuente, secondo le modalità dell'art. 13 Statuto.

*L'esecuzione di accessi, ispezioni e verifiche si conclude con il processo verbale di constatazione (PVC)*, che contiene:

- Le operazioni eseguite.
- Le osservazioni e rilievi del contribuente e/o professionista che eventualmente lo assiste, e le risposte ricevute.
- Le violazioni rilevate, e i relativi addebiti.

Il PVC deve essere sottoscritto dal contribuente o rappresentante, o indicare il motivo della mancata sottoscrizione, e dai verbalizzanti, e il contribuente può richiederne una copia.

È un atto redatto da PU nell'esercizio delle loro funzioni, e pertanto *fa prova fino a querela di falso*, ma solo limitatamente alle dichiarazioni rese e fatti compiuti in presenza dei verbalizzanti, e non anche le valutazioni giuridiche e gli apprezzamenti.

L'*avviso di accertamento non può essere emanato prima della scadenza del termine di 60 giorni dal rilascio del PVC*, per consentire al contribuente di formulare osservazioni e chiarimenti alle contestazioni mosse nel PVC.

Il termine serve a consentire al contribuente di formulare osservazioni e chiarimenti rispetto alle contestazioni mosse nel PVC, e può essere derogato solo in casi di particolare e motivata urgenza.

Anche se manca una sanzione espressa, la violazione del termine è considerata per giurisprudenza costante una condizione di legittimità dell'accertamento, e se il *termine è violato*, il contribuente può limitarsi ad impugnare l'atto impositivo per il solo fatto che la notifica fatta in violazione del termine, senza entrare nel merito della pretesa.

*Il vizio di nullità dell'avviso di accertamento derivante dall'inosservanza del termine dilatorio non è però rilevabile d'ufficio*, e *deve essere contestato nel ricorso introduttivo*.

Le *ragioni di urgenza* che possono giustificare l'inosservanza del termine *non possono consistere nella mera imminente scadenza del termine decadenziale*, almeno nel caso in cui sia dovuto a semplice inerzia e non sia incolpevole.

Sono motivi di urgenza la dichiarazione di fallimento, o la reiterata violazione di leggi tributarie con rilevanza penale, o la partecipazione del contribuente ad una frode fiscale.

*Le ragioni di urgenza non devono essere esplicitate necessariamente nella motivazione dell'avviso di accertamento*, ma è sufficiente che esistano in concreto, ed in caso di contestazione da parte del contribuente, l'Agenzia è tenuta a dimostrare la loro sussistenza.

Secondo la *giurisprudenza*:

- Il termine dei 60 giorni è funzionale ad instaurare il contraddittorio con il contribuente, dal momento che è previsto per consentire repliche, chiarimenti e giustificazioni riguardo ai rilievi nel PVC.
- Tuttavia, la giurisprudenza ritiene comunque valido l'avviso di accertamento che *non menziona le osservazioni*, perché la legge richiede solo che le osservazioni siano valutate, non anche confutate.
- *La nullità per violazione del termine dilatorio non è subordinata alla prova di resistenza*, ossia, la verifica che il contribuente, se fosse stato ascoltato in contraddittorio, avrebbe potuto formulare rilievi e osservazioni meritevoli di considerazione, e non meramente pretestuosi.
- L'accertamento eseguito a seguito di *verifiche a tavolino, ossia condotte dall'Agenzia presso i propri uffici, non richiedono il rispetto dei 60 giorni*.

** 7.I.5.3. Inviti a comparire, richieste e questionari (p. 259)

Gli *ulteriori poteri* dei verificatori permettono di:

- *Invitare i contribuenti, indicandone il motivo, a comparire di persona* o per mezzo di rappresentanti, per fornire dati e notizie rilevanti all'accertamento.
- *Invitare i contribuenti, indicandone il motivo, di esibire o trasmettere atti e documenti rilevanti* ai fini dell'accertamento.
- *Inviare ai contribuenti questionari relativi a dati e notizie*, e di restituirli compilati e firmati.
- *Richiede ad altri organi e Amministrazioni dello Stato* la comunicazione di dati e notizie utili.
- *Richiedere copie o estratti di atti e documenti depositati presso i notai* e altri PU.
- *Richiedere a Poste italiane, società ed enti di assicurazione, e intermediari finanziari*, etc. dati, notizie e documenti relativi a rapporti intrattenuti ed operazioni effettuate, previa autorizzazione del superiore gerarchico.
- *Invitare ogni altro soggetto ad esibire o trasmettere*, anche in copia, *atti o documenti fiscalmente rilevanti*.
- *Chiedere agli amministratori di condominio* negli edifici informazioni relative alla gestione condominiale.

Le richieste e gli inviti devono essere notificati al contribuente, e dalla data di notifica decorre il termine fissato per l'adempimento, che non può essere inferiore a 15 giorni.

Anche in questo caso, la mancata esibizione dei dati richiesti:

- *Impedisce di prenderli in considerazione a favore del contribuente* ai fini dell'accertamento, in sede sia amministrativa che contenziosa, salvo che li depositi e provi l'impossibilità di adempiere per causa a lui non imputabile.
- *Legittima* la possibilità di usare l'*accertamento induttivo puro*.
- Comporta l'irrogazione di sanzioni amministrative, e sanzioni penali in caso di esibizione di documenti falsi in tutto o parte.

** 7.I.5.3.1. Accertamenti in base alle movimentazioni bancarie (p. 261)

Gli uffici possono utilizzare *elementi attinenti a rapporti ed operazioni effettuate, acquisiti mediante indagini finanziarie* (ossia, attraverso dati, notizie e documenti relativi ai rapporti intrattenuti con i propri clienti dalle banche, intermediari finanziari, etc.).

La possibilità di fondare rettifiche e accertamenti sugli elementi emersi nelle indagini finanziarie dovrebbe restare subordinata alla circostanza che il contribuente non sia in grado di dimostrare che ha già tenuto conto di quegli elementi per la determinazione del reddito, o che gli elementi non siano rilevanti a quel fine.

In altre parole, *si possono considerare come redditi sottratti al'imposizione i versamenti su conti correnti di cui il contribuente non offre dimostrazione che ne ha tenuto conto in sede di determinazione del reddito, o che non hanno rilevanza a quei fini*.

La previsione si applica a tutti i contribuenti, indipendentemente dal tipo di reddito prodotto.

Si prevede anche la rilevanza dei *prelevamenti dai conti*, ma solo se:

- Il contribuente non indica il soggetto beneficiario, e non risultino dalle scritture contabili.
- Sono di importo superiore a 1000 Euro giornalieri, e 5000 Euro mensili.
- È applicabile solo ai soggetti che producono reddito d'impresa, e non è applicabile in tema di Iva.

Entrambi le ipotesi sono chiamate "accertamenti bancari", ma non sono un'ulteriore forma di verifica, e dovrebbero essere considerati elementi indiziari.

Tuttavia la giurisprudenza li considera presunzioni legali, che invertono l'onere della prova, e richiedono che il contribuente dimostri l'irrilevanza fiscale dei movimenti bancari, come se fossero di per sé idonei a fondare un accertamento tributario.

Inoltre, l'Agenzia non ha l'obbligo di motivare l'uso dell'indagine bancaria, il loro uso non presuppone l'esistenza di elementi indiziari gravi, precisi e concordanti, ed il contraddittorio è una facoltà e non un obbligo.

** 7.I.5.4. Poteri degli uffici nelle imposte indirette sui trasferimenti (p. 263)

Per quanto riguarda le *imposte indirette sui trasferimenti, i poteri degli uffici sono individuati con rinvio alla disciplina delle imposte sui redditi*.

Tuttavia, in materia di imposta sulle successioni e donazioni sono stabiliti poteri specifici, che ricalcano comunque il modello previsto per i redditi.

** 7.I.6. Vizi dell'attività istruttoria e conseguenze sull'accertamento (p. 264)

*Il vizio istruttorio è qualsiasi violazione delle regole che disciplinano l'esercizio dell'attività istruttoria di acquisizione di elementi informativi fiscalmente rilevanti*.

L'attività istruttoria può dirsi viziata in ogni caso in cui si discosta dal modello previsto dalla legge, sull'assunto che l'attività debba rimanere informata al principio di legalità.

Per determinare le tipologie di vizio istruttorio è necessario fare riferimento alla disciplina generale dell'invalidità dell'atto amministrativo.

- L'atto istruttorio costituisce precisi obblighi in capo al destinatario, la cui inosservanza produce effetti pregiudizievoli, come l'irrogazione di sanzioni o preclusioni processuali.
- L'*atto di indagine* è *affetto da nullità se è emesso in situazioni di difetto assoluto di attribuzione*. Ad es., l'emissione da parte di un organo amministrativo del tutto privo di poteri in materia tributaria.
- L'atto di indagine è *annullabile in caso di eccesso di potere, violazione di legge e incompetenza*.

Il vizio può riguardare, oltre all'atto, *anche l'intera attività*.

Nel processo tributario non è possibile ottenere una tutela immediata e diretta contro gli atti viziati, ma è *solo di tipo differito*, e può essere esperita nel momento in cui viene promossa azione giudiziale contro l'atto impositivo conseguente all'attività istruttoria asseritamente viziata.

Esistono tre tesi interpretative:

Secondo la tesi dell'*invalidità derivata*, il vizio dell'attività istruttoria si ripercuote sull'avviso di accertamento, in quanto atto finale, e l'avviso *diventa* a sua volta *illegittimo*.

La tesi è stata sostenuta dalla Cassazione, ma la dottrina e parte della giurisprudenza preferiscono la tesi dell'inutilizzabilità delle prove raccolte illegittimamente.

Secondo la tesi dell'*inutilizzabilità delle prove illegittimamente acquisite*, l'avviso rimane legittimo, ma *le prove acquisite illegittimamente diventano inutilizzabili*, e l'*avviso diviene infondato*.

Tuttavia, l'avviso rimane *altrimenti legittimo*, ed il giudice deve valutare se può comunque fondarsi sulle prove rimanenti.

Secondo l'*ultima tesi*, la violazione delle norme istruttorie *non comporta l'inutilizzabilità*, ma solo una *responsabilità civile, contabile o penale per i verificatori responsabili della violazione*.

È la teoria del */male captum bene retentum/*, per cui il provvedimento basato su prove acquisite in maniera illegittima rimane comunque valido.

L'orientamento prevalente sostiene la tesi dell'inutilizzibilità delle prove illegittimamente acquisite.

Si esclude l'esistenza di un principio di inutilizzabilità generale, ma si ritiene che se l'istruttoria viola:

- Le *disposizioni relative alla GdF come PG, e finalizzate all'accertamento di reati*, l'inutilizzabilità riguardi *solo l'uso in sede penale*, ma non incide sul potere degli uffici finanziari di usare quelle prove a fini meramente fiscali.
- Le *disposizioni previste dalle norme tributarie*, allora sia inutilizzabile. Ad es., l'illegittimità del provvedimento di autorizzazione all'accesso domiciliare rende inutilizzabili le prove acquisite.

L'inutilizzabilità *non richiede una menzione specifica*, ma deriva dal fatto che il valore di rango costituzionale è stato violato.

L'inutilizzabilità è *insanabile*, anche se il contribuente stesso consegna spontaneamente la documentazione, oppure acconsente all'accesso illegittimo, l'inutilizzabilità discende dalla violazione dell'inviolabilità del domicilio, a prescindere dalla verifica dell'esistenza o meno di un principio generale di inutilizzabilità).

* 7.II. Attività e atti di accertamento tributario (p. 271)

** 7.II.1. Accertamento come attività e come atto (ibid.)

Il controllo sostanziale, volto a verificare la fedeltà o completezza della dichiarazione, ovvero della sua omissione, consiste nell'attività di accertamento.

L'accertamento può consistere in un'*attività* (poteri, facoltà ed obblighi spettanti all'ufficio finanziario) o in un *atto* (il risultato finale dell'attività).

L'*accertamento come attività*:

- Determina il */quantum/ d'imposta dovuto dal contribuente, rettificando la dichiarazione (accertamento in rettifica) o sopperendo all'inerzia se la dichiarazione è nulla o omessa (accertamento d'ufficio)*.
- È un modello patologico di attuazione del tributo, perché è l'Amministrazione finanziaria, invece del contribuente, a determinare il tributo.

L'*accertamento come provvedimento*:

- È un *provvedimento autoritativo*, che produce i propri effetti sulla sfera patrimoniale del contribuente, indipendentemente dalla sua volontà.
- L'accertamento-attività determina una pretesa tributaria nell'/an/ e /quantum/, e *l'avviso di accertamento serve a manifestare al contribuente* l'esito dell'attività di accertamento, e formalizza la *pretesa impositiva*.

La *natura provvedimentale* è confermata da varie caratteristiche:

- È l'atto terminale di un procedimento amministrativo.
- Produce effetti per il solo fatto di essere notificato al destinatario.
- Per contestare la pretesa vantata, il destinatario deve impugnarlo entro 60 giorni, pena l'incontestabilità assoluta della pretesa.

La *natura giuridica*:

- *Non è di mera /provocatio ad opponendum/*, ossia non può essere qualificato come mezzo finalizzato solo a costringere il destinatario a rivolgersi al giudice, affinché accerti la concreta debenza delle pretesa.
- Piuttosto, è già idoneo a *modificare unilateralmente* la sfera giuridica del destinatario, e deve possedere tutti i requisiti di sostanza e di forma previsti per gli atti autoritativi.

** 7.II.2. Modelli di attività di accertamento (p. 272)

Esistono *diversi metodi di accertamento-attività*, che variano a seconda:

- *Del tipo di imposta*, anche non esiste un regime unitario che disciplina l'accertamento-attività, i frequenti rinvii alla disciplina per le imposte sui redditi la rendono paradigmatica.
- *Della natura del soggetto destinatario*: sono previste regoli particolari in ragione del *tipo di reddito prodotto*, ad es., per i redditi da impresa.
- *Della situazione sostanziale del contribuente*: l'*accertamento in rettifica corregge una dichiarazione presentata*, l'*accertamento d'ufficio* sopperisce alla dichiarazione nulla, omessa, o presentata oltre il termine.

** 7.II.2.1. Accertamento nelle imposte sui redditi e Iva. Accertamento in rettifica del reddito complessivo delle persone fisiche (p. 274)

Nelle imposte sui redditi, se l'accertamento riguarda una *persona fisica*, non in qualità di *esercente attività d'impresa, arte o professione*, che ha presentato una *dichiarazione valida e regolare*, si accerta il reddito complessivo, così come dichiarato.

** 7.II.2.1.1. Accertamento in rettifica analitico (ibid.)

Per *regola generale, l'Amministrazione finanziaria*, qualora ritienga che il reddito dichiarato sia inferiore a quello effettivamente accertato, deve *procedere a rettificarlo, ricostruendo l'esatta fonte dei redditi omessi o da rettificare nell'ammontare*.

La procedura è resa necessaria perché il trattamento fiscale di ciascun reddito varia in funzione della sua fonte.

L'accertamento è in *rettifica* perché corregge il reddito complessivo dichiarato, ed *analitico* perché lo ridetermina non in modo complessivo, ma ricostruisce e corregge i singoli redditi esposti nella dichiarazione.

L'amministrazione può usare presunzioni semplici, che devono essere gravi, precise e concordanti.

** 7.II.2.1.2. Accertamento in rettifica sintetico (p. 275)

Nel metodo sintetico si calcola il *reddito complessivo, senza individuare i singoli componenti reddituali, ma ricostruendo direttamente la loro somma*.

*L'accertamento è fondato sulla presunzione per cui la differenza positiva fra le spese sostenute dal contribuente ed il reddito dichiarato costituisca reddito imponibile e sottratto a tassazione*, ossia che le spese siano state sostenute con redditi non dichiarati.

La ricostruzione può anche riguardare gli elementi indicativi di capacità contributiva (cd. Redditometro) selezionati dal MEF, ma l'Amministrazione finanziaria può utilizzare anche elementi diversi.

La modalità *sintetica* costituisce una *forte semplificazione procedimentale* per l'Agenzia, che non deve più ricostruire i singoli redditi, e per poterla utilizzare, lo *scostamento tra reddito dichiarato e presuntivamente accertato* deve essere almeno del 20%, anche se solo in un periodo d'imposta.

Il *contribuente ha la facoltà di dimostrare*:

- Che il finanziamento delle spese è avvenuto con *redditi diversi da quelli del periodo d'imposta* (risparmi degli anni precedenti), con *redditi legittimamente esclusi dalla base imponibile* (esenti, soggetti a ritenuta alla fonte a titolo d'imposta), o *per il tramite di soggetti diversi dal contribuente*.
- Il *diverso ammontare delle spese* a lui attribuite.

L'*Ufficio deve instaurare un contraddittorio preventivo con il contribuente*, e deve invitarlo a comparire di persona o per mezzo di rappresentanti, per fornire dati e notizie rilevanti per l'accertamento.

La *prova richiesta al contribuente è libera*, ossia, se una somma non ha rilevanza fiscale, il contribuente non è tenuto a dimostrare che quella somma è stata usata specificamente per pagare quella spesa, ma solo che quella somma era nella sua disponibilità.

Se l'ufficio non ritiene decisivi gli argomenti addotti dal contribuente, prima di emettere l'avviso di accertamento, deve avviare il procedimento di *accertamento con adesione* e cercare di trovare con il contribuente un accordo preventivo.

** 7.II.2.2. Accertamento in rettifica di soggetti tenuti alle scritture contabili (p. 278)

Se il soggetto è tenuto a *mantenere una speciale contabilità*, sono previste modalità di ricostruzione del presupposto che si adattano maggiormente alla realtà sostanziale ed economica del soggetto accertato.

La previsione della contabilità come strumento di determinazione del presupposto impone in via prioritaria di verificare se la contabilità sia complessivamente attendibile (cd. accertamento analitico contabile o analitico-induttivo).

Solo nei casi di manifesta inattendibilità è consentito procedere con un accertamento che prescinde completamente dalla contabilità stessa (cd. accertamento extracontabile o induttivo puro).

** 7.II.2.2.1. Accertamento analitico-contabile o analitico-induttivo (p. 279)

In presenza di un soggetto che esercita un'impresa, arte o professione, l'amministrazione finanziaria può avvalersi del cd. *metodo analitico-contabile, anche detto analitico-induttivo*.

Il reddito di impresa o lavoro autonomo sono determinati rettificando le singole poste attive o passive ("analitico") e considerando le risultanze contabili ("contabile").

L'esistenza di *attività non dichiarate* o *l'inesistenza di attività dichiarate* si può fondare anche su *presunzioni semplici, purché siano gravi, precise e concordanti, e non è necessario che l'ufficio fornisca prove certe*.

Tuttavia, in caso di *impugnazione dell'avviso*, le presunzioni devono essere valutate dal giudice, e l'onere della prova contraria incombe sul contribuente solo se il giudice ritiene integrati i caratteri di gravità, precisione e concordanza.

Ad es., l'accertamento di un maggiore reddito d'impresa derivante dalla cessione di beni immobili può essere fondato anche sull'esistenza di uno scostamento fra il minor prezzo indicato nell'atto di compravendita, e l'importo del mutuo erogato all'acquirente.

*La mera regolarità formale della contabilità non è sufficiente a precludere l'accertamento dell'Amministrazione*, né può inficiare le presunzioni utilizzate dall'ufficio.

L'Amministrazione deve argomentare la presenza di indici di inattendibilità dei dati contenuti nelle poste di bilancio e la loro *astratta idoneità a rappresentare una capacità contributiva non dichiarata*, mentre il contribuente deve dimostrare la regolarità delle registrazioni effettuate.

L'*antieconomicità della gestione* è considerata sintomatica di possibili violazioni di disposizioni tributarie, e se non è giustificata, non è di ostacolo all'accertamento, anche in presenza di contabilità regolare.

La *contabilità in nero*, costituita da appunti personali ed informazioni dell'imprenditore, anche se ritrovata presso terzi, può essere utilizzata comunque per le presunzioni.

L'accertamento induttivo, in presenza di contabilità regolare, non può scattare in assenza di elementi gravi, precisi e concordanti.

** 7.II.2.2.1.1. Accertamento contabile o induttivo nel settore delle imposte sui redditi (p. 280)

In materia di *accertamento sui redditi*, il metodo analitico-contabile può essere utilizzato se:

- Gli elementi indicati nella dichiarazione non corrispondono a quelli nel bilancio.
- Non sono state esattamente applicate le disposizioni del TUIR (dPR n. 917/1986).
- Se l'incompletezza, falsità o inesattezza degli elementi indicati nella dichiarazione e nei relativi allegati risulta in modo certo o diretto dai verbali e questionari inviati al contribuente, dagli atti, documenti e registri esibiti o trasmessi, dalle dichiarazioni di altri soggetti, dai verbali relativi ad ispezioni eseguite nei confronti di altri contribuenti, o altri atti o documenti in possesso dell'ufficio.
- Se l'incompletezza, falsità o inesattezza risulta dall'ispezione di scritture contabili e altre verifiche, o dal controllo di atti e documenti relativi all'impresa, o dai dati e notizie raccolte dall'Ufficio.

L'*oggetto dell'accertamento analitico-contabile* non è il reddito d'impresa globale, ma le *singole componenti di reddito*, che vengono *rideterminate nell'/an/ e /quantum/*.

Può essere fondato su *presunzioni, purché gravi, precise e concordanti*. Ad es., il consumo di guanti monouso consente di desumere in maniera sufficientemente attendibile il compimento di prestazioni da parte del professionista.

Gli accertamenti analitici-contabili potevano essere fondati sugli *studi di settore*, che consentivano di stimare i ricavi e compensi (*singoli componenti di reddito, e non il reddito globale*) verosimilmente attribuibili al contribuente, ed erano elaborati attraverso analisi statistiche e matematiche.

I parametri di riferimento erano:

- La *congruità*, se i ricavi o compensi dichiarati rientravano nei valori stimati dallo studio.
- La *coerenza*, se il contribuente si comportava in maniera conforme a determinati indicatori economici.
- Gli *indicatori di normalità economica*, che miravano ad individuare i valori anormali che suggerivano attività svolte in maniera non corretta.

Gli studi di settore sono stati *sostituiti* dagli *Indici Sintetici di Affidabilità fiscale* (*ISA*), che forniscono un giudizio in termini di *affidabilità fiscale complessiva* del contribuente, e non solo della *congruità dei ricavi dichiarati*.

L'adozione degli ISA è uno strumento di *compliance*, che serve a far emergere spontaneamente la materia imponibile, inducendo i contribuenti all'adempimento degli obblighi fiscali, mediante *forme di comunicazione preventiva*.

All'impiego degli ISA sono collegati delle *misure premiali per i contribuenti più affidabili*, con cui si *escludono determinate metodologie di accertamento*, si riducono i termini per l'accertamento, etc.

Gli ISA sono uno strumento di /compliance/, e dovrebbero servire solo ad avviare l'accertamento, e non anche a quantificare i valori imponibili e l'imposta evasa.

*Gli ISA e studi di settore* costituiscono al più una *presunzione semplice*, che rendono l'azione dell'ufficio più agile ed efficace, ma non si può tollerare un sistema che faccia discendere dalla *mera non-conformità con gli standard statistici un automatismo dell'accertamento*, altrimenti si violerebbe l'art. 53 Cost.

La *giurisprudenza* ha affermato che la procedura di accertamento standardizzato che applica i parametri degli studi di settore è un sistema di presunzioni semplici, la cui *gravità, precisione e concordanza non è determinata /ex lege/, ma può conseguire solo in seguito ad un contraddittorio da attivare obbligatoriamente, pena la nullità dell'accertamento*.

Solo per mezzo del contraddittorio è possibile adeguare l'elaborazione statistica degli standard alla concreta realtà economica del contribuente, e si devono esporre le ragioni per cui le osservazioni sono state disattese.

In sede di impugnazione dell'atto di accertamento il contribuente conserva la più ampia facoltà di prova, anche per mezzo di presunzioni semplici.

** 7.II.2.2.1.2. Accertamento analitico-induttivo nell'Iva (p. 285)

*L'Amministrazione finanziaria può utilizzare il metodo analitico-contabile o analitico-induttivo anche per l'Iva*, se ritiene che dalla dichiarazione emerga un'imposta inferiore a quella effettivamente dovuta, o un'eccedenza detraibile o rimborsabile superiore a quella spettante.

Ha ad oggetto l'*infedeltà della dichiarazione* e la *ricostruzione del quantum d'imposta dovuto* dal contribuente, mediante:

- Il confronto fra la *dichiarazione* e quanto annotato nel registro degli acquisti e vendite
- Il controllo sulla completezza, esattezza e veridicità delle *registrazioni* sulla base di fatture, altri documenti, dati o notizie raccolti.

Le omissioni e false dichiarazioni possono essere *desunte indirettamente* mediante presunzioni semplici, se gravi, precise e concordanti.

L'Amministrazione può procedere a *rettifica anche senza ispezione della contabilità* se l'omissione di operazioni imponibili o l'inesattezza delle dichiarazioni *risulti in modo diretto* (ossia, non in via presuntiva).

** 7.II.2.2.2. Accertamento in rettifica extra-contabile (o induttivo puro) (p. 285)

*Il metodo di accertamento induttivo extra-contabile, o induttivo puro, permette di ricostruire globalmente il reddito d'impresa, lavoro autonomo o debito Iva, a prescindere in tutto o parte dalle risultanze contabili* (in questo senso è extra-contabile).

L'oggetto dell'accertamento non sono più i singoli componenti di reddito, o le singole operazioni Iva, ma il reddito globale di impresa o lavoro autonomo, o il debito totale Iva.

È *caratterizzato dal fatto che*:

- Si *può prescindere dalle risultanze contabili*.
- Si *può usare qualsiasi elemento di prova*, incluse le *presunzioni semplicissime*, che sono prive dei requisiti di gravità, precisione e concordanza.

Dato che limita fortemente le garanzie per il contribuente, può essere utilizzato solo in *presenza di presupposti determinati*:

- La *complessiva inattendibilità delle scritture contabili*.
- La sussistenza di *ulteriori situazioni, individuate dalla legge*.

** 7.II.2.2.2.1. Nel settore delle imposte sui redditi (p. 286)

Il reddito può essere ricostruito usando il metodo induttivo extracontabile se:

- Il reddito d'impresa non è stato indicato nella dichiarazione.
- Nel verbale di ispezione è indicato che il contribuente non ha tenuto o ha sottratto le scritture contabili, o non sono disponibili per cause di forza maggiore.
- Le irregolarità formali delle scritture contabili risultanti dal verbale d'ispezione sono così gravi, numerose e ripetute, da renderle inattendibili.
- Il contribuente non ha dato seguito agli inviti dell'Amministrazione finanziaria.
- Nei casi di omissione della comunicazione di dati rilevanti ai fini dell'applicazione degli indici di affidabilità fiscale.

Nel complesso:

- È volta a cogliere *omissioni gravi e insidiose, che giustificano un rigore probatorio temperato*.
- Nei casi di inerzia del contribuente, è quasi usata come una sanzione impropria.

** 7.II.2.2.2.2. Nel settore dell'Iva (p. 287)

Anche ai fini Iva, l'uso del metodo induttivo extra-contabile è sottoposto a precise condizioni di utilizzo, e *può essere usato solo nei casi tassativamente stabiliti dal legislatore*.

- Il contribuente non ha tenuto o esibito o ha altrimenti sottratto all'ispezione i registri previsti, e le altre scritture contabili obbligatorie.
- Il contribuente non ha emesso, non ha conservato, o ha rifiutato di esibire le fatture emesse, in misura totale o comunque rilevante.
- Le omissioni, e false o inesatte indicazioni o annotazioni sono così gravi, numerose e ripetute, da rendere inattendibile la contabilità del contribuente.

** 7.II.2.3. Accertamento d'ufficio (p. 288)

*L'accertamento d'ufficio è caratterizzato dall'assenza di una valida dichiarazione da rettificare*, ed è utilizzabile in *due casi tassativi*:

- La *nullità della dichiarazione*, perché *non sottoscritta* o *non redatta sugli appositi modelli* approvati con decreto dal MEF.
- L'*omessa presentazione* della dichiarazione, a cui è equiparata la *presentazione ultratardiva* (ossia, dopo 90 giorni).

La *violazione* del principale obbligo del contribuente costringe l'Amministrazione a ricostruire per intero la materia imponibile da tassare, che deve essere stabilita in ragione del *materiale istruttorio raccolto*.

Inoltre, si possono utilizzare *dati e notizie* comunque raccolti, e le *presunzioni semplicissime*, e si può *prescindere in tutto o parte* dalle risultanze della *dichiarazione*, e dalle *scritture contabili, anche se regolarmente tenute*.

L'Agenzia *deve tenere conto dei costi*, che se non sono accertabili dalle scritture contabili, devono essere determinati induttivamente.

** 7.II.2.4. Accertamento integrativo (p. 289)

La pretesa fiscale che è riferita allo stesso soggetto, e per un singolo presupposto, deve consistere in un singolo atto (cd. *regola dell'unitarietà dell'accertamento*).

La regola è confermata dalla presenza dalla deroga dell'*accertamento integrativo, che consiste nella possibilità di integrare l'accertamento originariamente notificato, mediante l'emissione di un secondo accertamento*.

Tale possibilità è soggetta a *precise condizioni*:

- L'atto integrativo deve essere *notificato entro il termine di decadenza dell'accertamento originario*.
- L'integrazione deve essere determinata dalla *sopravvenuta conoscenza di nuovi elementi*.
- L'avviso deve essere *specificamente motivato*, a pena di nullità, in relazione ai nuovi fatti ed elementi.

Riguardo la *novità degli elementi*:

- Deve trattarsi di elementi che non erano conosciuti, né conoscibili usando l'ordinaria diligenza, al momento del primo accertamento.
- Secondo la giurisprudenza, possono essere anche elementi extra-contabili idonei ad indurre ad una rivalutazione dei documenti contabili, come ad es., la contabilità in nero.
- L'avviso di accertamento deve dare *puntuale dimostrazione dell'esistenza degli elementi di novità*, a pena di nullità.

** 7.II.2.4.1. Accertamento integrativo ed autotutela (p. 291)

*L'esercizio del potere di emettere un accertamento integrativo va distinto dall'esercizio del potere di autotutela*.

Nella materia tributaria, è prevista in via generale il potere della PA di provvedere in via di autotutela all'annullamento di ufficio o alla revoca, anche in pendenza di giudizio o non-impugnabilità degli atti illegittimi o infondati.

Il potere di autotutela si può esprimere in due modi:

- Con un *intervento demolitore*, se il nuovo atto dispone l'annullamento, revoca o abrogazione del primo.
- Con un *intervento sostitutivo*, se il nuovo atto non contraddice l'atto precedente, ma lo *sostituisce* con un contenuto diverso.

Il potere di *autotutela esercitato in forma sostitutiva* deve essere distinto dal potere di accertamento integrativo:

- Il potere di accertamento integrativo presuppone un atto (l'avviso di accertamento originario) che continua ad esistere, e non viene sostituito, l'oggetto dell'imposta viene determinato in maniera progressiva da entrambi, e ciascun atto mantiene la propria esistenza ed efficacia.
- *L'atto di autotutela sostitutiva presuppone un precedente atto di accertamento illegittimo, al quale si sostituisce con innovazioni*, che possono investire tutti gli elementi strutturali dell'atto.

L'avviso di accertamento emesso in sostituzione di un altro non ne costituisce un'integrazione, ma l'esercizio sia del potere di accertamento, che di autotutela.

Pertanto, *non è richiesta la sopravvenuta conoscenza di nuovi elementi*, ma può avvenire anche sulla base di una valutazione diversa e più approfondita degli elementi *già conosciuti*.

Il potere di sostituzione dell'atto impositivo è limitato solo dal termine decadenziale previsto per la notifica degli avvisi di accertamento, e dal divieto di elusione del giudicato sostanziale formatosi sull'atto viziato.

Non è richiesta la formale comunicazione di annullamento dell'atto precedente, dato che questo effetto è già desumibile dall'emanazione del nuovo atto.

Se l'autotutela sostitutiva è /in bonam partem/, non sono necessarie forme o motivazioni particolari.

** 7.II.2.5. Accertamento parziale (p. 293)

Mentre l'accertamento integrativo conferma indirettamente la regola dell'unitarietà dell'accertamento, l'accertamento parziale ne costituisce un'esplicita negazione.

Lo strumento permette all'agenzia di accertare la maggiore imposta dovuta o il minore credito spettante, senza pregiudizio per ulteriori azioni ed atti impositivi successivi.

Originariamente era utilizzata per segnalazioni qualificate ed immediatamente utilizzabili, che non dovevano essere ulteriormente valutate dall'Amministrazione, e l'uso di fonti qualificate giustificava la deroga all'accertamento unitario.

Ad es., nel caso di accertamento in capo ai soci di una società di persone, dato il meccanismo della trasparenza (i redditi della società sono imputati direttamente ai soci), l'eventuale rettifica del reddito dichiarato della società comporta anche la rettifica del reddito dei soci.

L'uso dell'accertamento parziale permette di rettificare il solo reddito di partecipazione dei soci, senza pregiudizio per ulteriori azioni accertatrici sugli altri redditi dei soci.

Tuttavia, la prassi ed il legislatore hanno *trasformato in regola uno strumento che costituiva un'eccezione*.

Nella pratica, vengono qualificati *come accertamenti parziali* accertamenti che sono in tutto e per tutto accertamenti ordinari, sia per l'ampiezza del presupposto accertato (nella sua pienezza), sia per la ragione giustificatrice (gli stessi dell'accertamento ordinario).

Attualmente, l'accertamento parziale è consentito anche sulla base dell'ordinaria attività istruttoria, così che la scelta fra l'accertamento ordinario e parziale finisce per essere una *scelta discrezionale dell'ufficio*.

Qualificare accertamenti ordinari come parziali permette di integrare la pretesa originaria, senza dover addurre nuovi elementi.

** 7.II.2.6. Accertamento nell'abuso del diritto (p. 297)

Se l'Amministrazione finanziaria ritiene di aver *individuato un'operazione che integra i presupposti dell'elusione o abuso del diritto* ai sensi dell'art. 10-bis l. 212/2000, deve utilizzare la disciplina specifica, che introduce regole e garanzie particolari a favore del contribuente.

La disciplina è *applicabile in tutti i casi di abuso del diritto*, anche se viene rilevato con riferimento ad imposte diverse dalle imposte sui redditi o Iva, come ad es., l'imposta di registro.

Innanzitutto, l'*Agenzia non può emettere direttamente un avviso di accertamento, ma deve preventivamente notificare una richiesta di chiarimenti, il c.d. questionario*.

La richiesta deve essere *notificata* (non solo comunicata), e deve essere *motivata*, specificando le ragioni per cui si ritiene configurabile un abuso del diritto.

*Se la richiesta di chiarimenti è omessa, l'avviso di accertamento è nullo*.

Una volta che il contribuente riceve la notifica, ha *60 giorni di tempo per rispondere*, e *ha la possibilità di arrestare l'accertamento*, argomentando il *carattere non indebito* del risparmio d'imposta conseguito, o *adducendo valide giustificazioni extra-fiscali*.

Se le giustificazioni sono accolte, la contestazione termina e non viene inviato un avviso di accertamento, altrimenti, l'ufficio emette un avviso di accertamento che disconosce i vantaggi fiscali conseguiti, e accerta le imposte in base alle disposizioni eluse.

L'avviso di accertamento deve avere una *motivazione rinforzata, ed indicare i motivi di mancato accoglimento dei chiarimenti forniti dal contribuente (cd. motivazione rinforzata)*, a pena di nullità dell'avviso.

*Per assicurare l'effettività del contraddittorio, il termine di decadenza per la notificazione dell'atto impositivo viene prorogato fino ad un massimo di 60 giorni rispetto a quello ordinario*, in modo che il contribuente abbia la possibilità di rispondere.

In caso di *impugnazione*, la *riscossione è sospesa integralmente, per tutto il primo grado*, in deroga alle regole generali, che invece permettono la riscossione di un terzo dell'imposta.

Il contribuente può *presentare preventivamente un'istanza di interpello* per conoscere in anticipo il parere dell'Amministrazione in merito all'operazione (cd. *interpello anti-abuso*).

La condotta abusiva è *solo sanzionabile in via amministrativa, ed è penalmente irrilevante*.

** 7.II.2.7. Accertamento nelle imposte sui trasferimenti (p. 299)

La disciplina dell'*attività di accertamento in materia di imposte sui trasferimenti* presenta varie peculiarità.

L'attività di controllo si può articolare in:

- *Mera liquidazione dell'imposta*, se non viene messo in discussione l'imponibile dichiarato o denunciato dal contribuente, ma viene operato solo il calcolo dell'imposta, o la correzione degli errori materiali e di calcolo commessi dal contribuente.
- *Attività di rettifica della base imponibile*, se viene contestata la *regolarità* (mancanza di elementi formali), *completezza* (indicazione di solo alcuni degli elementi rilevanti), *fedeltà* (indicazione di elementi non conformi a realtà) dell'imponibile denunciato.
- *Attività di accertamento*, se viene trovato imponibile occultato dal contribuente.

Si distingue fra *imposta principale, complementare e suppletiva*:

- In materia di imposta di registro, l'imposta principale è quella applicata al momento della registrazione, mentre l'imposta suppletiva è applicata successivamente, se diretta a correggere errori ed omissioni dell'Ufficio, e l'imposta complementare è quella applicata in ogni altro caso.
- In materia di imposta di successioni e donazioni, è prevista una disposizione analoga, ma l'imposta complementare è definita in positivo come la maggiore imposta liquidata in sede di accertamento d'ufficio o rettifica.

*Per l'accertamento e liquidazione delle imposte ipotecarie e catastali si applicano le disposizioni dettate per l'imposta di registro e l'imposta sulle successioni e donazioni*.

** 7.II.2.8. Avviso di recupero (p. 301)

L'ampliamento dell'uso della compensazione come modalità di pagamento dei tributi ha reso necessario l'uso di misure per contrastare l'uso indebito di crediti fittizi, che rappresenta una condotta particolarmente insidiosa, perché non rilevabile con i controlli formali.

*Per accertare e contestare i crediti indebitamente utilizzati in tutto o in parte, si può emanare un apposito atto di recupero*.

Gli avvisi di recupero dei crediti d'imposta hanno la *natura di atto di accertamento*, e non sono meri atti di liquidazione.

L'avviso di recupero deve essere motivato e notificato al contribuente, allo stesso modo degli avvisi di accertamento delle imposte dirette, e se è emesso a seguito di una verifica, si applica il termine dilatorio di 60 giorni dalla notifica del PVC.

Può essere utilizzato anche per irrogare solo la sanzione per utilizzo indebito del credito, senza recuperarlo, ed è *autonomamente impugnabile in commissione tributaria*.

L'avviso  di recupero può essere usato anche nei casi di utilizzo in *compensazione di crediti, in violazione dell'obbligo di visto di conformità, o con visto apposto da soggetti non abilitati*.

In caso di *mancato pagamento entro il termine assegnato dall'ufficio, comunque non inferiore a 60 giorni, si applica la riscossione in base a ruolo*.

In caso di *recupero di crediti inesistenti usati in compensazione con l'F24* il termine entro cui notificare l'atto è di 8 anni invece del termine ordinario di 5 anni.

** 7.II.3. Contraddittorio (p. 302)

Uno dei temi più controversi è la configurabilità o meno, in capo all'Amministrazione finanziaria, di attivare un contraddittorio preventivo con il contribuente prima di emettere un avviso di accertamento a suo carico.

*Il contraddittorio consiste in un momento o fase del procedimento di accertamento, in cui si invita il contribuente a fornire chiarimenti, osservazioni, o rispondere alle contestazioni che l'Amministrazione intende svolgere*, prima che siano formalizzate in un atto.

Il contraddittorio ha un duplice obiettivo:

- Verificare in via preventiva insieme al contribuente la congruità, fondatezza e ragionevolezza della pretesa.
- Recepire le osservazioni del contribuente per evitare un esito giudiziario in seguito alla pretesa, secondo i valori fondamentali della buona amministrazione (art. 97 Cost.) e collaborazione (art. 10 Statuto).

Nei procedimenti tributari, è stato *tradizionalmente limitato ad ipotesi specifiche, e non esisteva un obbligo generalizzato*.

I *tratti qualificanti del contraddittorio sono la previsione dell'obbligo, in capo all'agenzia*:

- *Di invitare il contribuente a fornire la sua versione dei fatti*.
- *A pena di nullità, di replicare puntualmente alle osservazioni e memorie del contribuente*.

Per realizzare il contraddittorio, non è sufficiente sollecitare le osservazioni e memorie, ma è anche necessario dimostrare di averle compiutamente valutate, e motivatamente disattese.

Ad es.:

- Nei casi di *abuso di diritto e irrogazione di sanzioni non connesse al tributo*, è presente il contraddittorio.
- Nel caso del *PVC*, il termine di 60 giorni non è propriamente un contraddittorio, perché la giurisprudenza ritiene che l'agenzia non ha un obbligo di replicare alle eventuali memorie.

*La giurisprudenza ha creato altre ipotesi di contraddittorio*. Ad es., gli studi di settore non possono fondare l'accertamento se non sono verificati in contraddittorio con il contribuente.

Il problema si pone quando l'obbligo di attivare il contraddittorio non è previsto né dalla legge né dalla giurisprudenza.

Secondo la *Cassazione*:

- In *via generale non esiste un obbligo generale di contraddittorio endoprocedimentale*, e l'Amministrazione deve interloquire con il contribuente solo quando esplicitamente previsto.
- *Per i tributi armonizzati* (Iva e dazi doganali) *l'obbligo di contraddittorio è previsto in ogni caso, a causa del principio generale elaborato dalla Corte di Giustizia*, per cui ogni decisione lesiva presuppone che il soggetto sia messo in condizione di essere ascoltato.
- Tuttavia, in questi casi l'inosservanza dell'obbligo di contraddittorio assume rilevanza ai fini dell'annullamento dell'atto solo se viene superata la *prova di resistenza*.
- Ossia, il *contribuente riesce a dimostrare che le sue osservazioni sarebbero state idonee a modificare la pretesa dell'Agenzia*.
- Per i *tributi non armonizzati, l'obbligo sussiste esclusivamente in relazione alle ipotesi per le quali è espressamente sancito, e se è violato, l'avviso è immediatamente nullo, senza la prova di resistenza*.

La soluzione della Corte di Cassazione presenta vari problemi:

- È in contrasto con l'art. 3 Cost. perché *discrimina in maniera irragionevole* i contribuenti a seconda del tipo di tributo applicato.
- Viola altri principi costituzionali, tra cui la buona amministrazione, che deve anche ispirarsi ai principi europei.

*Il legislatore non ha introdotto un obbligo generalizzato di contraddittorio, ma ha previsto un obbligo generalizzato di attivare l'accertamento con adesione preventivo*.

La riforma introduce i profili tipici del contraddittorio:

- L'*invito è obbligatorio*, ed il mancato avvio del contraddittorio comporta l'invalidità dell'avviso di accertamento, ma è prevista la *prova di resistenza* in caso di impugnazione dell'atto.
- È previsto l'*obbligo di risposta specifica avverso le ragioni del contribuente*, e anche se non è prevista la nullità in caso di violazione, è desumibile in via interpretativa.

Tuttavia, la riforma ha anche *previsto dei limiti*:

- Sono esclusi i casi in cui c'è un accesso con rilascio del *PVC*.
- Sono esclusi i casi di *accertamento parziale*.
- Nei casi di *particolare urgenza*, è possibile notificare l'avviso di accertamento direttamente, senza procedere all'invito.

Pertanto, la misura è compromissoria, e non definitiva.

Inoltre, l'uso dell'accertamento con adesione come veicolo per promuovere il contraddittorio:

- Esclude gli enti locali, gli avvisi di liquidazione.
- *Impedisce di fare istanza di adesione dopo la notifica dell'accertamento*, e quindi di beneficiare della sospensione dei termini di ricorso per 90 giorni.

** 7.II.4. Atto di accertamento (p. 309)

L'*avviso di accertamento è l'accertamento-atto, e per il principio di legalità, deve rispettare una serie di prescrizioni formali*.

** 7.II.4.1. Competenza (ibid.)

Il primo requisito essenziale è la *competenza di poter emettere l'atto da parte dell'Ente*, e si distingue fra due tipi di competenza.

La *competenza "esterna"* dell'Ente impositore viene determinata in ragione del tributo:

- Per i *tributi erariali e l'Irap* (anche se imposta regionale) è l'Agenzia delle Entrate.
- Per i *tributi doganali* e i diritti di confine, è l'Agenzia delle Dogane.
- Per i *tributi regionali diversi dall'Irap* è la Regione.
- Per i *tributi locali* è il Comune.

La *competenza "interna"* determina l'ufficio competente all'interno dell'Ente impositore:

- Indica l'ufficio competente a condurre l'istruttoria tributaria e verifica fiscale, lo svolgimento dell'accertamento e dell'emissione del relativo avviso, all'irrogazione delle sanzioni.
- Per l'*Imposta di registro*, l'Ufficio competente è quello nella cui circoscrizione risiede il pubblico ufficiale obbligato a richiedere la registrazione.
- Per l'*Imposta sulle successioni*, la competenza è determinata con l'ultima residenza del defunto.
- Per l'*Imposta sui redditi*, è la circoscrizione in cui si trova il domicilio fiscale del contribuente.

Il *domicilio fiscale* varia a seconda della natura del contribuente:

- Per le *persone fisiche residenti*, è il comune nella cui *anagrafe* sono iscritte, e se *non residenti*, nel comune dove è stato prodotto il reddito, ed in caso di più comuni, il reddito maggiore.
- Per le *persone giuridiche*, è il comune dove si trova la *sede legale* o amministrativa.

La *competenza dell'Ufficio* va individuata al momento della *presentazione della dichiarazione, e permane fino all'esaurimento del rapporto d'imposta*, ed eventuali cambi intervenuti sono irrilevanti.

Il *criterio territoriale è l'unico criterio rilevante, ed è inderogabile*, ed il suo difetto provoca l'assoluta carenza di potere dell'organo amministrativo, e quindi una *nullità assoluta dell'atto, rilevabile d'ufficio in ogni stato e grado* del processo tributario.

** 7.II.4.2. Contenuto dell'avviso (p. 311)

L'*atto di accertamento* è diviso in *due parti essenziali*, la *motivazione* ed il *dispositivo*, ed entrambe sono *disciplinate dalla legge*.

** 7.II.4.2.1. Motivazione (p. 312)

*La motivazione dell'atto serve ad indicare al contribuente le ragioni per cui viene vantata una certa pretesa nei suoi confronti*.

Nell'ambito dell'ordinamento tributario esiste una *clausola generale in materia di motivazione degli atti* dell'Amministrazione finanziaria, ed è necessario indicare i presupposti di fatto e le ragioni giuridiche che hanno determinato la decisione dell'Amministrazione.

Inoltre, ogni singola imposta prevede una disposizione specifica relativa alla struttura della motivazione dell'atto di accertamento.

*È possibile individuare una parte necessaria ed una eventuale*.

La parte necessaria include:

- I *fatti e circostanze* che giustificano l'uso di una determinata metodologia di accertamento. Ad es., l'inattendibilità delle scritture contabili per impiegare il metodo induttivo extra-contabile.
- L'indicazione dei *presupposti di fatto* o l'esposizione del *fatto storico materiale* oggetto di contestazione. Ad es., il conseguimento di un corrispettivo per una prestazione di consulenza legale.
- Le *ragioni giuridiche o la qualificazione giuridica* del fatto storico materiale. Ad es., l'inclusione di un corrispettivo come una componente reddituale positiva.

*La motivazione deve esternare il percorso logico-giuridico a fondamento della pretesa impositiva*, e l'atto è adeguatamente motivato se adempie a *due finalità concorrenti*:

- *Consentire la lettura e comprensione dell'atto*.
- *Facilitare il suo controllo da parte dei destinatari e del giudice*.

Il contribuente deve essere pienamente in grado di *valutare l'opportunità di prestare acquiescenza o impugnare l'atto*.

In sede contenziosa, la motivazione delimita l'oggetto del contenzioso, ed è precluso all'Amministrazione di addurre ragioni ulteriori e diverse rispetto a quelle già enunciate nell'avviso di accertamento.

La motivazione *non deve contenere gli elementi probatori* a sostegno della pretesa vantata, perché la *motivazione è un concetto autonomo e distinto dalla prova della pretesa*.

Mentre la *motivazione è un requisito di legittimità dell'accertamento*, ed in sua assenza l'avviso è illegittimo, la *prova riguarda la fondatezza dell'accertamento*, ed in sua assenza, un avviso anche legittimo sarebbe infondato.

La prova va prodotta nell'eventuale fase contenziosa, per essere sottoposta all'apprezzamento del giudice, in ordine alla sua idoneità a dimostrare la pretesa.

In materia di Iva le prove andrebbero indicate, ma la prassi non tende a richiederle.

La *parte eventuale della motivazione* include:

- L'ufficio presso cui è possibile *ottenere informazioni*, ed il *responsabile del procedimento*.
- L'ufficio presso cui si può presentare *istanza di autotutela*.
- Il termine, le modalità e l'organo giurisdizionale presso cui proporre *ricorso*.

La mancanza di una delle indicazioni eventuali non provoca la nullità dell'atto, ma una mera irregolarità formale, che può provocare la rimessione in termini del contribuente ai fini del ricorso, perché il loro scopo è di agevolare l'impugnazione dell'atto.

** 7.II.4.2.2. Motivazione per relationem (p. 314)

*L'obbligo di motivazione dell'accertamento può anche essere assolto per relationem*, quando la motivazione è operata mediante il *rinvio ad altri atti o documenti*.

Affinché la motivazione /per relationem/ sia correttamente esercitata, i documenti devono essere già conosciuti o conoscibili da parte del contribuente, oppure allegati nell'atto di accertamento, o riprodotti nelle loro parti essenziali.

Per *contenuto essenziale si intende l'insieme di parti (oggetto, contenuto e destinatari) dell'atto o documento, necessarie e sufficienti per sostenere il contenuto del provvedimento adottato*.

L'indicazione delle parti richiamate deve consentire al contribuente di individuare i *luoghi specifici* in cui trovare le parti oggetto del discorso, ossia, un richiamo generico ed indistinto non è sufficiente.

Inoltre, il richiamo *non può essere una semplice adesione acritica*, e deve consistere in una *valutazione dei precedenti elementi*, ma l''Amministrazione può anche *condividere le stesse conclusioni*, realizzando un'"economia di scrittura".

Se gli atti *non sono indicati, allegati o riprodotti, l'accertamento è nullo per difetto di motivazione*.

In caso di *doppia motivazione /per relationem/*, ossia quando un avviso rinvia ad un altro atto già a sua volta motivato per /relationem/, è legittimo se l'ultimo rinvio riguarda documenti conosciuti o agevolmente conoscibili dal contribuente.

Ad es., può accadere nel caso in cui l'avviso di accertamento si riferisce ad un PVC, che a sua volta richiama atti di indagine penale.

La nullità conseguente alla mancata allegazione *non può essere sanata con raggiungimento dello scopo in giudizio*.

Gli atti soggetti a *pubblicità legale* sono sempre considerati conoscibili da parte del contribuente.

L'atto richiamato deve servire ad integrare la motivazione dell'atto impositivo, e di conseguenza *restano esclusi i casi in cui la motivazione sia già sufficiente, ed il richiamo ad altri atti abbia un valore solo narrativo*, o il contenuto degli altri atti è già stato riportato.

*Non è sufficiente che il contribuente dimostri l'esistenza di atti a lui sconosciuti, ma deve dimostrare che il contenuto di quegli atti che non sia stato riportato nell'atto impositivo sia necessario per integrarne la motivazione*.

** 7.II.4.2.3. Motivazione rafforzata (p. 317)

Oltre alla tradizionale struttura della motivazione, l'ordinamento tributario contempla *casi in cui la motivazione deve contenere la valutazione delle ragioni, circostanze ed elementi addotti dal contribuente* in sede di contraddittorio procedimentale.

La *motivazione rafforzata* è prevista nei casi di *contraddittorio obbligatorio*:

- In materia di *abuso del diritto*.
- In materia di *PVC emesso a seguito di una verifica*, anche se la giurisprudenza non ritene che l'Amministrazione abbia l'obbligo di considerare le osservazioni del contribuente, e pertanto il termine di 60 giorni è più propriamente una causa di improcedibilità.
- In materia di *irrogazione di sanzioni*, che segue alle deduzioni presentate dal contribuente in risposta ad un atto di contestazione di violazioni.
- In materia di *interpello disapplicativo*, l'atto di accertamento è preceduto dalla notifica di una richiesta di chiarimenti da fornire entro 60 giorni, e l'atto impositivo è motivato specificamente, a pena di nullità, anche in relazione ai chiarimenti forniti dal contribuente.
- In materia di *imprese estere controllate*:
  - Prima di procedere all'emissione di un avviso di accertamento, si deve notificare all'interessato un apposito avviso, con il quale viene concessa la possibilità di fornire entro 90 giorni le prove per la disapplicazione del regime (che prevede l'imputazione per trasparenza del reddito).
  - Se l'amministrazione non ritiene idonee le prove addotte, deve darne specifica motivazione nell'avviso di accertamento.

La *tendenza generale a livello sia domestico che europeo è di estendere* l'uso del contraddittorio procedimentale e della motivazione rafforzata.

La motivazione non deve limitarsi a valutazioni generiche e formule di stile, ma deve contenere un *esame accurato ed imparziale di tutti gli elementi rilevanti* della fattispecie e delle osservazioni addotte dalla parte.

** 7.II.4.3. Parte dispositiva (p. 319)

La *parte dispositiva deve indicare gli imponibili accertati, le aliquote applicate, e le imposte liquidate*.

In *alcuni casi*, non è necessario indicare tutti gli elementi, specie nei confronti di soggetti in regime di trasparenza.

*In generale*, la *omessa indicazione di uno solo* degli elementi determina la nullità dell'atto, senza che sia consentito valutare il merito e la loro incidenza in concreto sui diritti del contribuente.

La ragione di un controllo così rigoroso è per un'esigenza di precisione e chiarezza nelle indicazioni contenute nell'avviso, che devono consentire un controllo puntuale della correttezza dei calcoli.

** 7.II.4.4. Requisiti formali dell'atto (p. 321)

L'*atto di accertamento deve essere redatto per iscritto*, e la sua struttura è rigorosamente formalizzata.

*** a) Identificazione delle parti

- L'*ufficio* che procede.
- L'*intestatario dell'atto*, nei cui confronti è operato l'accertamento.
- Il *destinatario dell'atto*, il soggetto a cui è notificato l'atto, che può non coincidere con l'intestatario. Ad es., nel caso del legale rappresentante.
- L'*oggetto dell'accertamento*, ossia l'imposta o imposte richieste.
- Nell'*accertamento esecutivo*, è prevista l'intimazione ad adempiere, e l'avvertimento che in caso di mancato pagamento spontaneo, l'accertamento sarà affidato all'Agente della Riscossione, per la sua riscossione coattiva.

*** b) Parte motiva

- Contiene le ragioni di diritto e fatto che sorreggono l'atto.

*** c) Parte dispositiva

- Contiene la determinazione dell'imponibile recuperato.

*** d) Liquidazione dell'imposta

- Contiene la quantificazione della pretesa impositiva.

*** e) Irrogazione delle sanzioni

- Vengono elencate le violazioni e l'indicazione del minimo e massimo edittale delle sanzioni irrogabili.
- In caso di pluralità di sanzioni, si opera il confronto fra cumulo materiale e giuridico per determinare in concreto la sanzione da irrogare.

*** f) Istruzioni sul pagamento

- Contiene le istruzioni su come prestare acquiescenza, promuovere il ricorso, inoltrare istanza di accertamento con adesione, etc.

In ossequio al principio di legalità, il contenuto dell'avviso di accertamento è dettagliato in maniera puntuale, ed il suo rispetto è condizione di legittimità dell'atto.

Oltre al profilo del contenuto dell'avviso, ci sono una serie di prescrizioni formali che riguardano la formazione o comunicazione dell'atto, e possono costituire una condizione di legittimità dell'atto.

** 7.II.4.4.1. Sottoscrizione (p. 328)

*L'avviso di accertamento è un atto amministrativo* che manifesta la volontà dell'Amministrazione, e *deve essere sottoscritto*.

*In difetto di sottoscrizione, l'atto è nullo*, anche in assenza di una sanzione espressa.

In materia di *imposte sui redditi*, si richiede la sottoscrizione del *capo dell'ufficio, o di un funzionario da lui delegato*.

Riguardo la delega al funzionario, c'è un contrasto giurisprudenziale:

- Secondo la giurisprudenza maggioritaria, la delega per firmare l'avviso è una *delega di funzioni*, e pertanto deve essere *motivata* (ad es., i poteri sono delegati per assenza, vacanza, malattia, etc.),  deve indicare espressamente il *termine*, e deve *indicare le generalità del funzionario delegato*.
- Secondo altra giurisprudenza, è una *delega di firma*, il delegato non esercita poteri o competenze riservate al delegante e agisce solo come mero sostituto materiale, e pertanto *non sono richiesti i requisiti precedenti* (motivazione, termine), e può essere integrata anche con un *ordine di servizio* con valore di delega.

Gli accertamenti *non sottoscritti dal capo dell'ufficio o impiegato validamente delegato sono nulli*.

In caso di *contestazione*, l'onere della prova della delega è in capo all'Ufficio, e può essere provata anche nel secondo grado di giudizio.

** 7.II.4.4.2. Notifica (p. 330)

L'*atto di accertamento deve essere portato a conoscenza del contribuente*, e la comunicazione viene effettuata *mediante il procedimento di notifica*.

La notifica consiste in un procedimento particolare, che è caratterizzato dalla predeterminazione del soggetto che ha titolo per effettuare la notifica, ed i tempi e modi di consegna dell'atto.

L'ordinamento non attende la *conoscenza effettiva* dell'atto, che è un evento soggettivo, ma si accontenta della *conoscenza legale* dell'atto, che è fondata su condizioni oggettivamente riscontrabili, che rendono altamente verosimile la conoscenza dell'atto da parte del destinatario.

In generale, la *notifica degli atti tributari segue le regole del codice di procedura civile, salvo alcuni adattamenti*.

La *violazione delle regole di notifica può comportare un vizio di nullità della notifica*.

La notifica può avvenire direttamente *per posta, direttamente dagli uffici*, senza dover ricorrere al messo notificatore, o mediante invio alla *PEC*.

*In generale, il vizio di notifica non determina la nullità dell'atto di accertamento*, perché *la notifica costituisce solo una condizione per l'efficacia dell'atto, e non è un elemento costitutivo dello stesso*.

Tuttavia, è *applicabile l'art. 156 cpc., per cui se l'atto raggiunge comunque lo scopo*, la nullità della notifica non può più essere dichiarata.

*La proposizione del ricorso da parte del contribuente sana la nullità della notificazione /ex tunc/*.

*La sanatoria non è possibile in caso di notifica inesistente*, e si può reclamare la nullità dell'atto impositivo per la sola ragione dell'inesistenza della notifica.

Secondo la giurisprudenza, la notifica è inesistente solo nei casi di:

- *Mancanza materiale* dell'atto.
- *Mancanza degli elementi essenziali* che rendono l'attività qualificabile come notifica, e più precisamente l'*attività di trasmissione da parte del soggetto qualificato*, e la *fase di consegna in senso lato*, inteso come il raggiungimento di uno qualsiasi degli esiti possibili della notificazione (la notifica è inesistente solo nel caso di restituzione o mancata consegna, ma non nel caso di notifica in luogo errato).

La proposizione del ricorso in Commissione tributaria idonea a sanare il vizio della notifica *non vale a rimettere in termini l'Agenzia*.

** 7.II.4.4.3. Termini decadenziali (p. 333)

L'esercizio del potere di accertamento è soggetto a limiti temporali certi, per evitare un assoggettamento indefinito per il contribuente.

I termini per l'esercizio del potere di accertamento sono *decadenziali*, e l'evento impeditivo è dato dalla notifica dell'atto, mentre i termini prescrizionali riguardano la riscossione dei crediti.

I *termini di decadenza non sono regolati in maniera generale, ma ogni imposta ha la sua regola specifica*.

Per le principali imposte (Irpef, Ires, Iva, Irap), l'atto di accertamento deve essere notificato:

- Entro il 31 dicembre del *quinto anno* successivo per l'*accertamento in rettifica*.
- Entro il 31 dicembre del *settimo anno* successivo per l'*accertamento d'ufficio* (ossia, nei casi di dichiarazione omessa, nulla o ultratardiva).

La *decadenza dell'Ufficio va censurata con il ricorso contro l'avviso di accertamento per cui si ritiene intervenuta la decadenza*.

La decadenza dell'Ufficio dal potere di accertamento *non è rilevabile d'ufficio dal giudice*, perché è rimessa alla disponibilità della parte, e deve essere *eccepita fin dal ricorso introduttivo* dal contribuente.

*Oltre ai termini ordinari, sono previste alcune eccezioni*.

Secondo una *logica premiale*, i termini possono essere *abbreviati* per i contribuenti che:

- Sono altamente affidabili secondo i parametri ISA.
- Trasmettono le fatture in via telematica.

In alcuni casi è prevista una *proroga dei termini decadenziali*:

- Si utilizzano procedure che prevedono un *contraddittorio*, e l'*accertamento con adesione*, per garantire la possibilità di svolgimento.
- I *termini per gli accertamenti fondati sulla presunzione che gli investimenti ed attività di natura finanziaria sono detenuti in Stati o territori a regime fiscale privilegiato sono raddoppiati*.

** 7.II.4.4.4. Prescrizione (p. 336)

In materia tributaria, la prescrizione è menzionata espressamente solo in materia di sanzioni e imposta di registro, e in tutte le altre ipotesi, si utilizza il termine ordinario.

Una volta *impedita la decadenza*, *inizia a decorrere il termine di prescrizione secondo le regole civilistiche*, comprese le regole relative alle vicende sospensive ed interruttive della prescrizione.

Il termine ordinario è di 10 anni, ma per i tributi locali è di 5 anni.

Se su una pretesa scende il giudicato, il termine è di 10 anni, ma se l'atto rimane semplicemente non impugnato e diventa definitivo, la situazione non è equiparabile al giudicato, e si applicano i termini di prescrizione ordinari.

** 7.II.4.5. Avvisi in materia di imposte indirette sui trasferimenti (p. 337)

La disciplina delle imposte indirette sui trasferimenti (imposta di registro, ipotecarie e catastali, ed imposta sulle successioni e donazioni) presenta varie peculiarità.

Si *distingue* fra *avvisi di liquidazione*, *avvisi di rettifica e liquidazione*, e *avvisi di accertamento*.

Si parla di *rettifica (rideterminazione) e accertamento (determinazione)* quando *occorre accertare la base imponibile*, e di *liquidazione* quando la base imponibile è certa, ma occorre solamente *calcolare o ricalcolare l'imposta*.

*L'avviso di liquidazione viene trattato allo stesso modo* degli altri due tipi di avvisi, e ha comunque natura provvedimentale e l'osservanza di tutte le prescrizioni formali essenziali a garantire il contribuente.

Tutti i tipi di atti devono essere motivati, ma si deve distinguere in base al tipo di avviso di liquidazione:

- Se si esauriscono in un *mero calcolo dell'imposta*, è *sufficiente* la comprensibilità della procedura di calcolo, in modo da consentirne il controllo da parte del contribuente.
- Se richiedono anche *un'attività istruttoria fattuale o giuridica*, deve essere presente una *motivazione dettagliata*, che spieghi la *ricostruzione della materia imponibile*, ed indichi i *presupposti di fatto e le ragioni giuridiche che hanno determinato l'avviso*.

Riguardo le *regole sulla motivazione per /relationem/*:

- *Sono applicabili agli avvisi in materia di imposta di registro e sulle successioni* allo stesso modo in cui sono previste per le imposte sui redditi.
- Si richiede all'Amministrazione di porre il contribuente in condizione di conoscere la pretesa tributaria nei suoi elementi essenziali, in modo da *poter approntare la difesa senza un inesigibile aggravio*.
- Ad es., l'avviso di liquidazione che indica solo la data ed il numero della sentenza civile oggetto di registrazione è illegittimo per difetto di motivazione perché costringe il contribuente ad un'attività di ricerca.

La parte dispositiva è comune a tutti gli avvisi in materia di imposte sui trasferimenti, e si compone:

- Dell'indicazione delle aliquote applicate.
- Del calcolo della maggiore imposta.

Gli *avvisi vanno notificati secondo le modalità prescritte per l'accertamento in materia di imposta sui redditi*.

** 7.II.4.5.1. Determinazione dei valori (p. 340)

L'atto di rettifica e liquidazione della maggiore imposta di registro contiene l'*indicazione del valore attribuito a ciascuno dei beni o diritti* oggetto di accertamento.

In generale, le *parti devono assoggettare a tassazione l'atto, assumendo come base imponibile il corrispettivo*, e se il corrispettivo non è indicato, o è inferiore, la base imponibile consiste nel "valore dei beni e diritti".

Per i *trasferimenti immobiliari e aziendali*, il "valore dei beni e diritti" consiste nel valore venale in comune commercio:

- Il valore dei beni che compongono l'azienda, incluso l'avviamento, al netto delle passività.
- Per i beni immobili e diritti reali immobiliari, si usa il *metodo comparativo*, ossia confrontando il valore dichiarato con i trasferimenti con quello previsto per altri immobili di analoghe caratteristiche e condizioni.

Tuttavia, l'accertamento sul valore degli immobili trova un limite nel regime di *accertamento automatico*:

- Richiede che il *valore o corrispettivo degli immobili* iscritti a catasto con attribuzione di rendita sia *dichiarato in misura non inferiore* ad un determinato coefficiente (cento volte il reddito risultante in catasto).
- La limitazione si applica *solamente alle cessione nei confronti di persone fisiche*, che non agiscono nell'esercizio di attività commerciali, artistiche o professionali, ed ha ad oggetto *immobili ad uso abitativo e le relative pertinenze*.

Ai fini della rideterminazione dell'imposta di registro si può fondare anche su accertamenti compiuti ai fini di altre imposte:

- Non si può tenere conto dell'accertamento compiuto in altra sede /sic et simpliciter/.
- L'accertamento per altre imposte può rilevare come fattore di innesco o elemento utile per argomentare la legittimità e fondatezza della pretesa ai fini di registro.

Nell'*imposta sulle successioni e donazioni*, l'avviso di rettifica e liquidazione deve contenere la descrizione dei beni o diritti accertati, e l'indicazione del valore attribuito a ciascuno di essi, e l'indicazione dei criteri seguiti nella determinazione dei valori.

** 7.II.4.5.2. Soggetti destinatari dell'avviso nell'imposta di registro (p. 342)

Nell'imposta di registro, *l'accertamento può essere destinato a vari soggetti, in qualità di obbligati al pagamento*:

In particolare, sono *soggetti obbligati al pagamento*, e quindi potenziali destinatari dell'atto di accertamento:

- Il PU che ha redatto, ricevuto o autenticato l'atto.
- I soggetti nel cui interesse viene chiesta la registrazione.
- Le parti contraenti.
- Le parti in causa.
- Coloro che hanno o avrebbero dovuto sottoscrivere le denunce.
- Coloro che hanno chiesto determinati provvedimenti giurisdizionali.
- Gli agenti immobiliari, per l'imposta sulle scritture private non autenticate stipulate a seguito della loro attività.
- L'utilizzatore dell'immobile concesso in locazione finanziaria.

*L'amministrazione ha la facoltà di notificare lo stesso avviso a più soggetti, che possono decidere autonomamente quale soluzione percorrere* (acquiescenza, istanza di adesione, impugnazione, etc.).

*I vari soggetti sono in un rapporto di solidarietà*, alcuni in solidarietà paritetica e altri in solidarietà dipendente, e l'Agenzia può esigere l'imposta ed eventuali sanzioni nei confronti di solo uno dei co-obbligati, indipendentemente dalle regole di riparto, ma una volta che ha pagato, avrà azione di regresso /pro quota/.

Sono previste delle *limitazioni di responsabilità* sul pagamento delle imposte complementari e suppletive.

** 7.II.4.5.3. Termini decadenziali (p. 343)

*L'azione di accertamento dell'Agenzia delle Entrate in materia di imposta di registro, imposta di successione, e imposte ipotecarie e catastali, è soggetta a precisi termini di decadenza*.

** 7.II.4.5.3.1. Imposta di registro (ibid.)

*È necessario distinguere fra atti non presentati per la registrazione, ed atti presentati*.

Per gli atti soggetti a registrazione in termine fisso, e *non presentati* per la registrazione, il termine è di 5 anni dal momento in cui dovrebbe essere stata chiesta la registrazione.

Per gli atti che *sono stati registrati*, si deve distinguere ulteriormente:

- Per l'imposta principale, il termine è di 3 anni.
- Per l'imposta complementare, il termine può essere di 2 o 3 anni:
  - In caso di accertamento di maggiore valore per la rettifica del valore di immobili e aziende, il termine è di 2 anni dal pagamento dell'imposta proporzionale.
  - In caso di denuncia di eventi successivi alla registrazione, il termine è di 3 anni dalla data in cui è presentata la denuncia.
  - In caso di occultazione di corrispettivo, il termine è di 3 anni dalla data di registrazione dell'atto.

Nel caso di imposta suppletiva, il termine è di 3 anni dalla data di registrazione dell'atto, o dalla presentazione della denuncia.

È *esplicitamente previsto un termine prescrizionale* di 10 anni per il credito per l'imposta diventata definitiva (perché l'atto non è stato impugnato o per formazione del giudicato).

** 7.II.4.5.3.2. Imposta su successioni e donazioni (p. 344)

I *termini decadenziali* per l'*imposta sulle successioni e donazioni*:

- La liquidazione dell'imposta deve essere notificata entro 3 anni dalla presentazione della dichiarazione di successione, o dichiarazione sostitutiva o integrativa.
- La rettifica della dichiarazione infedele deve essere notificata entro 2 anni dal pagamento dell'imposta principale.
- In caso di omissione della dichiarazione, l'avviso deve essere notificato entro 5 anni dalla scadenza del termine previsto per la dichiarazione.

Se nelle liquidazioni sono stati commessi errori, l'Ufficio può provvedere alla correzione, e liquidare la maggiore imposta dovuta, e l'avviso deve essere notificato entro il termine di decadenza stabilito per la liquidazione cui si riferisce la correzione.

Il credito dell'Amministrazione finanziaria per l'imposta sulle successioni e donazioni definitivamente accertate si prescrive in 10 anni.

** 7.II.4.5.3.3. Imposta ipotecaria e catastale (p. 345)

In merito ai termini di decadenza per l'imposta catastale ed ipotecaria, si applicano gli stessi principi previsti per le imposte di registro sulle successioni e donazioni.

** 7.II.5. Vizi dell'atto (p. 345)

*L'atto di accertamento, per essere legittimo, deve essere conforme al paradigma legislativo, altrimenti è viziato*.

** 7.II.5.1. Tipologie di vizio (ibid.)

I *vizi formali riguardano la legittimità dell'atto, e lo rendono illegittimo*, i *vizi sostanziali riguardano la sua fondatezza e lo rendono infondato*.

I *vizi formali* possono riguardare:

- L'*accertamento-attività*. Ad es., si violano le regole sui presupposti, condizioni, modalità di esercizio dell'azione ed i limiti di esercizio, etc.
- L'*accertamento-atto*. Ad es., la competenza dell'ufficio, l'esistenza, completezza e intelligibilità della motivazione, la sottoscrizione dell'atto, l'esistenza della delega, etc.

I *vizi sostanziali* possono essere:

- Riguardano il *merito della pretesa*, ossia l'applicazione delle norme tributarie relative al presupposto d'imposta, la base imponibile, l'aliquota ed il soggetto passivo.
- Possono riguardare *profili di diritto* (ossia l'interpretazione e applicazione delle norme tributarie) o *profili di fatto* (ossia i fatti costitutivi della pretesa).

** 7.II.5.2. Regime delle invalidità (p. 346)

Le *conseguenze delle violazioni non sono sempre le stesse*, e si può distinguere fra:

- *Vizi che danno luogo a mere irregolarità*, che non inficiano la legittimità e fondatezza dell'avviso, e possono solo consentire una remissione in termini del contribuente, che a causa dell'irregolarità non è riuscito a proporre il ricorso in tempo utile.
- *Vizi che comportano l'annullamento dell'atto*, che anche se sono chiamati "nullità", in realtà solo soggette al regime dell'annullabilità (devono essere eccepiti tempestivamente, altrimenti diventano incontestabili, e non sono rilevabili d'ufficio dal giudice).
- *Vizi di nullità in senso stretto*, che sono rari, e rilevabili d'ufficio in ogni stato e grado. Ad es., il difetto di competenza dell'Ufficio che ha emanato l'atto.

I vizi di annullabilità/nullità possono essere stati previsti espressamente dal legislatore, oppure elaborati dalla giurisprudenza sulla base dei principi generali (le cd. nullità virtuali). Ad es., la nullità per omesso rispetto dei 60 giorni dalla notifica del PVC ai fini dell'emissione dell'avviso di accertamento.

Indipendentemente dall'origine, il regime è lo stesso, ed è quello proprio delle "nullità" di diritto tributario.

* 7.III. Attività sanzionatoria (p. 349)

** 7.III.1. Sanzioni tributarie (ibid.)

L'attività sanzionatoria costituisce l'espressione del potere punitivo dell'Amministrazione finanziaria, ed è esercitata in occasione della violazione di una norma tributaria.

Le sanzioni servono a garantire l'effettiva applicazione delle norme, ed indurre i contribuenti ad adempiere in maniera regolare e tempestiva.

L'ordinamento prevede *sanzioni tributarie amministrative e penali*, ma le sanzioni penali sono limitate solo ad alcuni comparti impositivi.

Vi sono diversi tipi di violazione della norma tributaria:

- Le *violazioni sostanziali* determinano un'evasione di imposta, o il mancato pagamento di un tributo dovuto. Ad es., la mancata dichiarazione di un reddito tassabile.
- Le *violazioni formali* costituiscono un ostacolo al corretto esercizio delle operazioni di controllo. Ad es., la fatturazione tardiva o irregolare.
- Le *violazioni meramente formali* non ostacolano né il versamento, né il controllo.

*Il sistema sanzionatorio è ispirato al principio di concreta offensività*, e pertanto bisogna sempre verificare se la condotta, con riferimento alla /ratio/ della norma incriminatrice, abbia causato l'effettiva lesione dei beni giuridici tutelati.

Tuttavia, la distinzione fra le varie ipotesi di incriminazione è interpretata in maniera restrittiva. Ad es.:

- Le irregolarità relative al contenuto delle dichiarazioni che in concreto non ostacolano l'azione dell'ufficio sono meramente formali.
- Tuttavia, l'omessa presentazione della dichiarazione dei redditi anche nel caso in cui non sono dovute imposte non è considerata meramente formale.

*La violazione di un obbligo direttamente e strettamente strumentale alla determinazione e riscossione dell'imposta è idoneo ad ostacolare il controllo, e pertanto, non può essere considerata una "mera violazione formale", anche se non abbia comportato sottrazione di materia imponibile*.

L'amministrazione deve *valutare in concreto e a posteriori*, se gli illeciti commessi hanno *concretamente determinato un danno*, in termini di *minor gettito* o *pregiudizio al controllo*.

La qualificazione della natura della violazione tributaria deve essere fatta in concreto e a posteriori, in funzione dell'effettivo ammontare sottratto, o della concreta incidenza dell'illecito sulla determinazione del tributo o sull'attività di controllo.

** 7.III.2. Sanzioni amministrative (p. 351)

Il sistema sanzionatorio amministrativo è contenuto in *due decreti legislativi*, uno definisce le disposizioni generali, e l'altro definisce le singole fattispecie sanzionatorie.

*È ispirato al modello sanzionatorio penale, sia per la struttura, sia per la funzione della sanzione*, che è di tipo retributivo-dissuasivo, piuttosto che risarcitorio.

*Le sanzioni amministrative sono di due tipi*:

- Le *sanzioni pecuniarie* consistono nel pagamento di una somma di denaro, e possono essere proporzionali al tributo evaso, o previste in misura fissa, ma in entrambi i casi è previsto un minimo e massimo.
- Le *sanzioni accessorie* si applicano in aggiunta a quella principale, e ne richiedono l'irrogazione, e hanno contenuto interdittivo. Ad es., l'interdizione da una carica, dalla partecipazione a gare, etc.

** 7.III.2.1. Principio di legalità (p. 352)

Il *principio di legalità* è ispirato dall'art. 25 Cost., e richiede che la *sanzione per la violazione di una norma tributaria* debba essere prevista da una *norma di rango legislativo*.

Il *divieto di analogia* è un corollario del principio di legalità che vieta di applicare la fattispecie al di fuori delle condotte previste.

Il *principio di irretroattività* impone che la condotta sanzionata sia successiva all'introduzione della norma che la sanziona, e che non è consentito introdurre norme sanzionatorie /ex post/, per reprimere condotte già consumate in precedenza.

** 7.III.2.2. Favor rei (p. 353)

Secondo il principio del /favor rei/, *in caso di successione di più leggi nel tempo che hanno per oggetto la stessa fattispecie sanzionatoria, si applica quella più favorevole al reo*.

Si possono verificare *due situazioni*:

- Se la *legge posteriore ha un effetto di /abolitio criminis/*:
  - La norma sanzionatrice viene abrogata, e non viene applicata al caso concreto, o se è stata già applicata si estingue la parte rimanente, ma non si può ripetere quanto già pagato.
- Se la *legge posteriore ha effetto di /lex mitior/*:
  - La legge successiva prevede sanzioni minori rispetto a quella precedente.
  - Si confronta l'effetto delle norme *in concreto*, comprese le aggravanti e attenuanti e esimenti applicabili al caso concreto.

Il *favor rei* può essere *applicato d'ufficio, in qualsiasi stato e grado del giudizio*, fino a quando il provvedimento non diventa definitivo.

In Cassazione, occorre dimostrare come il diritto sopravvenuto abbia inciso sulla determinazione delle sanzioni applicabili al caso di specie.

Il trasgressore ha tutto l'interesse a coltivare il contenzioso, anche solo per evitare la definitività del provvedimento di irrogazione delle sanzioni.

Non è possibile combinare le regole della vecchia e nuova disciplina, e non si può creare una "terza disciplina".

** 7.III.2.3. Imputabilità e colpevolezza (p. 354)

Il sistema sanzionatorio tributario amministrativo è fondato sul *principio di personalità*.

La *responsabilità da sanzione è assolutamente personale*, e se più persone concorrono nel commettere una violazione, tutti rispondono per la stessa sanzione, salvo le differenze dovute ad elementi soggettivi (è il modello tipico del concorso nelle sanzioni penali).

L'obbligazione al pagamento della sanzione non si trasmette agli eredi, che sono solo responsabili per i debiti tributari (imposte ed interessi).

Occorre l'*imputabilità della condotta*, ossia la capacità di intendere e volere al momento della commissione del fatto.

Occorre l'elemento soggettivo del *dolo o colpa*, entrambi sono utili per l'imputazione del fatto, e l'unica differenza è nell'entità della sanzione.

La *colpa viene presunta dalla condotta*, ed il *trasgressore ha l'onere di dimostrare l'assenza di dolo o colpa nella condotta incriminata*.

La definizione di *colpa* viene ripresa dal diritto penale (è un comportamento non voluto, e conseguente a negligenza, imprudenza o imperizia, art. 43 c.p.).

La definizione di *dolo* viene specificata come un'azione prevista e voluta, che è finalizzata a pregiudicare la determinazione dell'imponibile o imposta, o ad ostacolare l'azione di accertamento.

La *colpa grave* è richiesta in alcuni casi specifici, e riguarda casi di inosservanza macroscopica di obblighi tributari di base.

La *responsabilità per il pagamento della sanzione ha carattere patrimoniale, non afflittivo*, ed è una forma di responsabilità oggettiva, che prescinde da criteri di imputabilità o responsabilità.

È distinta dalla *responsabilità per sanzione*, e la regola generale prevede la responsabilità per il pagamento della sanzione per chi ha sottoscritto o compiuto materialmente gli atti illegittimi.

Se la violazione è commessa da un *rappresentante legale o negoziale di una persona fisica, o dal rappresentante o amministratore di una società, associazione o ente senza responsabilità giuridica*:

- Il *responsabile della sanzione è il suo autore materiale*, e pertanto, il rappresentante.
- Chi *beneficia dalla sanzione è obbligato solidalmente a pagare una somma pari alla sanzione irrogata, salvo il diritto di regresso*.

Se la violazione è commessa da una *società o ente con personalità giuridica*:

- Le sanzioni sono poste *esclusivamente a capo della persona giuridica*, e non si applica la responsabilità solidale.
- È prevista un'eccezione se non è possibile rinvenire un'effettiva terzietà del legale rappresentante rispetto alla società. Ad es., nelle S.r.l. unipersonali, o nelle società create allo scopo fraudolento di evadere le imposte, a vantaggio esclusivo dell'amministratore.

** 7.III.2.4. Cause di non-punibilità (p. 357)

Le cause di non-punibilità individuano le ipotesi in cui la *responsabilità sanzionatoria non può essere addebitata* all'autore della condotta, o perché viene meno la colpa, o perché viene meno l'offensività in concreto.

*** 1) Errore sul fatto

- L'errore *non deve essere determinato da colpa*, e consiste in una percezione distorta della realtà, tale da viziare il processo volitivo a fondamento dell'azione.
- Viene meno l'imputabilità.

*** 2) Incertezza oggettiva sull'applicabilità delle norme

- Si applica quando è impossibile determinare in maniera sicura ed univoca quale norma giuridica vada applicata al caso concreto.
- Deve essere *oggettivamente riscontrabile anche dal giudice*, mentre l'*incertezza soggettiva* è *irrilevante*.
- L'incertezza va determinata sulla base di fatti-indice, fra cui:
  - La mancanza di norme, o la difficoltà di interpretazione delle norme esistenti.
  - La mancanza di informazioni o prassi amministrative, o la loro contraddittorietà.
  - La mancanza o contraddittorietà di precedenti giurisprudenziali.
  - Il contrasto fra opinioni dottrinali.
  - L'adozione di norme esplicative di norme implicite preesistenti.
- Richiede una *specifica istanza* da parte del contribuente, sui cui ricade l'*onere di provare l'incertezza*.

*** 3) Ignoranza inevitabile della legge tributaria

- Richiede la diligenza dell'autore nel cercare e conoscere le norme applicabili.

*** 4) Mancato pagamento del tributo per fatti dovuti a terzi

- La norma serve a tutelare i soggetti danneggiati dalla *sottrazione interamente addebitabile a terzi*, ad opera dei professionisti, delle somme a loro consegnate per il pagamento dei tributi.
- È necessario dimostrare di aver fatto *denuncia all'autorità giudiziaria* affinché si possa applicare la causa di giustificazione.

*** 5) Forza maggiore

- La forza maggiore si verifica in presenza di una causa esterna, che obbliga la persona a comportarsi in modo difforme da quanto voluto.
- Richiede un elemento oggettivo (la presenza di *circostanze anomali ed estranee all'operatore*) ed uno soggettivo (l'obbligo di *premunirsi contro le circostanze* adottando misure appropriate, ma senza incorrere in sacrifici).
- *Non si esige l'impossibilità assoluta*, ma solo l'*inevitabilità delle circostanze* anche applicando le precauzioni opportune.

*** 6) Autore mediato

- Fuori dalle ipotesi di concorso, della violazione *non risponde l'autore materiale, ma solo chi ha usato violenza o minaccia, ha indotto altri in errore incolpevole, o si è avvalso di incapaci*.

*** Violazioni meramente formali

La non punibilità delle *violazioni meramente formali* è una conseguenza del *principio di offensività*.

** 7.III.2.5. Determinazione delle sanzioni (p. 360)

La *determinazione fra il minimo e massimo è condizionata da vari fattori*:

- La *gravità della violazione*, desunta dalla condotta dell'agente.
- Le attività svolte per *eliminare o attenuare le conseguenze*.
- La *personalità e condizioni economiche e sociali*.
- I *precedenti fiscali*.

I parametri *devono essere valutati* se il giudice vuole irrogare una sanzione *superiore al minimo edittale*.

La sanzione deve *rispettare il principio di proporzionalità*, specialmente per i *tributi armonizzati*, e secondo la *Corte di Giustizia*:

- In mancanza di una disciplina europea, gli Stati sono liberi di scegliere le sanzioni appropriate.
- Tuttavia, le *sanzioni non devono eccedere quanto necessario per garantire l'esatta riscossione dell'imposta, ed evitare l'evasione*.
- *Anche il versamento di interessi moratori può costituire una sanzione adeguata in caso di violazione di obbligo formale*.
- La sanzione consistente nella maggiorazione dell'imposta secondo una percentuale forfettaria, senza possibilità di gradazione, può risultare sproporzionata.

La sanzione può essere *diminuita fino alla metà del minimo*, se è *manifestamente sproporzionata* rispetto all'entità del tributo a cui si riferisce.

Può essere *aumentata fino alla metà* in caso di *recidiva*, definita come riportare violazione delle stesse norme, o di norme sostanzialmente identiche, nei tre anni precedenti.

L'applicazione della recidiva richiede la *definitività del provvedimento di irrogazione delle sanzioni precedenti*, in maniera analoga all'intervenuta condanna per la recidiva penale (art. 99 c.p.).

*L'applicazione della maggiorazione di pena dovuta alla recidiva è obbligatoria*.

** 7.III.2.6. Cumulo giuridico e progressione (p. 363)

In caso di più violazioni della normativa tributaria, esistono due soluzioni:

- Con il *cumulo materiale*, si calcola la *somma algebrica fra tutte le sanzioni*.
- Con il *cumulo giuridico*, si applica *una sola sanzione, debitamente aumentata*.

La regola prevede l'*applicazione del risultato che comporta la sanzione minore* fra i due tipi di cumulo.

Il cumulo giuridico prevede l'impiego della *sanzione più grave applicabile al caso di specie, incrementata secondo misure percentuali differenti*, per giungere ad una sanzione unica, che assorbe le altre.

Il cumulo giuridico può essere utilizzato nel caso di:

- *Concorso formale*, ossia quando con *una sola azione od omissione si violano più disposizioni, anche relative a tributi diversi* (cd. concorso formale eterogeneo).
- *Concorso materiale*, quando con *più azioni od omissioni si realizzano più violazioni formali della stessa disposizione*.
- *Continuazione*, ossia quando sono *commesse più violazioni che, nella loro progressione, sono tra loro strettamente connesse da un punto di vista funzionale*.

*Il conteggio della sanzione unica varia, a seconda che le sanzioni riguardino uno o più tributi, o periodi di imposta*:

- Se le sanzioni riguardano tutte lo *stesso tributo e lo stesso periodo d'imposta*, si commina la sanzione per la violazione più grave, aumentata da un quarto al doppio.
- *Altrimenti*, si deve calcolare la *c.d. sanzione-base*, che consiste nella sanzione più grave, aumentata del 20% se riguarda *più tributi*, e poi ulteriormente aumentata dalla metà al triplo in caso di *violazioni della stessa indole*, e questa sanzione base va aumentata da un quarto al doppio.

*Se l'ufficio non contesta tutte le violazioni o non irroga le sanzioni contemporaneamente*, ed usa più atti, deve *scomputare le sanzioni già comminate*.

*La continuazione delle sanzioni è interrotta con la constatazione della continuazione*.

** 7.III.2.7. Ravvedimento operoso (p. 367)

*L'istituto del ravvedimento operoso permette al contribuente di rimediare spontaneamente all'errore commesso*, e di *beneficiare di una riduzione delle sanzioni applicabili*.

Si attua *correggendo materialmente* l'errore (ad es., con una dichiarazione integrativa), e *versando* con F24 il maggior tributo dovuto e le sanzioni nella misura ridotta, a seconda della tempestività con cui interviene il ravvedimento.

Le riduzioni previste sono:

- Il *ravvedimento breve*: le sanzioni sono nella misura di *un decimo* del minimo se il mancato pagamento è effettuato entro *30 giorni dalla scadenza*, o l'omessa presentazione della dichiarazione è effettuata entro 90 giorni dalla scadenza.
- Il *ravvedimento intermedio*: le sanzioni sono nella misura di *un nono* del minimo se l'errore è corretto entro 90 giorni dalla scadenza.
- Il *ravvedimento lungo*: le sanzioni sono nella misura di *un ottavo* del minimo se l'errore è corretto entro il termine per la presentazione della dichiarazione dell'anno in corso, o entro un anno dall'omissione o errore.
- Il *ravvedimento lunghissimo*: le sanzioni sono nella misura di *un settimo* del minimo se l'errore è corretto entro il termine per la presentazione della dichiarazione dell'anno successivo, o entro due anni dall'omissione o errore.
- *Oltre i termini indicati*, la riduzione è a *un sesto* del minimo.
- Se il versamento è *effettuato a seguito del rilascio di un PVC, ma prima dell'emanazione dell'atto impositivo*, la riduzione è a 1/5 del minimo (c.d. *ravvedimento da PVC*).
- Il *ravvedimento sprint* prevede l'ulteriore riduzione di un quindicesimo, per i versamenti effettuati con ritardo non superiore a 15 giorni, di *un quindicesimo* per ogni giorno di ritardo.

La violazione deve essere corretta e la sanzione deve essere versata correttamente, *pena l'inefficacia del ravvedimento*. Ad es., se si vuole correggere un errore che ha portato alla dichiarazione di un minore reddito, le sanzioni sono quelle dell'infedele dichiarazione, e non dell'omesso versamento.

In generale, il *ravvedimento operoso* è *consentito* fino:

- Alla *constatazione della violazione, o all'inizio di attività di accertamento*.
- Per i tributi amministrati dall'*Agenzia delle Entrate* e Agenzia delle Dogane, gli errori possono essere sanati senza alcun limite temporale, fino al ricevimento di un atto formale di accertamento o liquidazione.

Ai fini del ravvedimento, *ciascuna violazione deve essere considerata autonomamente*, ed il *contribuente non può tenere in considerazione né il cumulo giuridico né la continuazione*.

Il perfezionamento del ravvedimento *impedisce la ripetizione* di quanto versato, *salvo errori formali, essenziali e riconoscibili*, e si può ottenere il rimborso dell'imposta, sanzioni ed interessi legali versati erroneamente.

** 7.III.2.8. Procedimenti di irrogazione delle sanzioni (p. 370)

Sono *previsti tre procedimenti di irrogazione delle sanzioni*.

*** Procedimento ordinario

- Riguarda le sanzioni non connesse al tributo, ossia non collegate ad un'evasione di imposta.
- L'irrogazione della sanzione deve essere preceduta da un *atto di contestazione*, appositamente *notificato* al contribuente, e *motivato* a pena di nullità.
- Deve indicare i fatti, gli elementi probatori, le norme applicate, ed i criteri seguiti nella determinazione della sanzione.
- A seguito della notifica dell'atto di contestazione, il contribuente può scegliere una fra tre possibili opzioni:
  - *Definire la pretesa sanzionatoria in maniera agevolata* pagando 1/3 della somma indicata, ed il procedimento si conclude con il pagamento.
  - Oppure, *presentare delle memorie difensive*, instaurando un *contraddittorio procedimentale*, a seguito di cui l'Amministrazione deve rispondere entro un anno, può abbandonare la pretesa sanzionatoria, o proseguire, ma utilizzando una motivazione rafforzata.
  - Se riduce le sanzioni per effetto delle memorie, il contribuente è di nuovo ammesso alla definizione agevolata, pagando 1/3 delle sanzioni.
  - Se l'Amministrazione finanziaria non fornisce una risposta entro il termine di un anno, decade dalla possibilità di irrogare sanzioni.
  - Oppure, *presentare immediatamente ricorso* verso le Commissioni tributarie.
- Il procedimento è *del tutto autonomo dal procedimento di accertamento dei tributi*, e non risulta applicabile l'istituto dell'accertamento per adesione.

*** Procedimento semplificato

- Si applica *ai casi di sanzione collegata al tributo di cui si riferisce la violazione*. Ad es., le violazioni che comportano l'infedeltà della dichiarazione, come la mancata dichiarazione di un reddito percepito.
- L'irrogazione delle sanzioni avviene *senza previa contestazione, e direttamente con l'avviso di accertamento* del *tributo a cui la violazione si riferisce*.
- La scelta dell'irrogazione immediata è obbligata e non discrezionale, e dipende esclusivamente dal fatto che la sanzione sia connessa al tributo.
- *Non è possibile instaurare un contraddittorio*, ed è *consentita la sola acquiescenza alle sanzioni*.
- Il contribuente può pagare subito le sanzioni, ed impugnare l'accertamento, ma anche se ottenesse ragione, non potrebbe ripetere le somme, perché il rapporto sanzionatorio si è già chiuso (cfr. p. 438).

*** Procedimento super-semplificato

- L'importo è *direttamente iscritto a ruolo*, per i casi di ritardato o omesso versamento dei tributi, anche a seguito di procedure automatiche.
- *Non è consentita la definizione agevolata*, ma dato che si tratta di violazioni contestate direttamente con iscrizione a ruolo, e quindi, con i procedimenti di liquidazione e controllo formale, è prevista la *comunicazione di irregolarità*, che consente di pagare fruendo dell'abbattimento delle sanzioni.

*Gli atti di contestazione o irrogazione vanno notificati, a pena di decadenza, entro il quinto anno successivo a quello di commissione della violazione, o diverso termine previsto per l'accertamento dei tributi*.

Il diritto alla riscossione delle sanzioni si prescrive in cinque anni, o dieci anni dal passaggio in giudicato della sentenza.

** 7.III.2.9. Singole fattispecie sanzionatorie (p. 373)

Il novero delle sanzioni amministrative è estremamente vario, e a differenza delle sanzioni penali, che sanzionano solo alcune condotte specifiche, *riguarda tutti gli obblighi previsti dalla normativa tributaria*, con sanzioni di misura diversa, a seconda della gravità delle varie condotte.

*Tra le condotte che possono dare luogo all'applicazione di sanzioni vi sono quelle in tema di dichiarazione*.

*** Omessa presentazione dell'omissione

- Viene sanzionata dal 120% al 240% dell'imposta dovuta, ed è la sanzione più grave.
- La dichiarazione si considera omessa solo se non è stata presentata nei *90 giorni successivi al termine*, salva l'applicazione della sanzione per la dichiarazione tardiva.
- È prevista una peculiare *forma di ravvedimento*, per cui, se la dichiarazione viene presentata entro il termine per la presentazione della dichiarazione relativa al periodo d'imposta successivo, la sanzione viene ridotta al 60%-120%.
- Tuttavia, solo a condizione che il contribuente non abbia avuto formale conoscenza dell'avvio di attività di accertamento.

*** Dichiarazione infedele

- La sanzione va dal 90% al 180% dell'imposta evasa.
- L'*infedeltà* consiste nell'indicare un *imponibile* (reddito o valore della produzione) o *imposta inferiore* a quelli accertati, o un *credito superiore* a quello spettante, o (in materia di Iva), un'*eccedenza detraibile o rimborsabile superiore* a quella spettante.
- L'indicazione del maggiore credito spettante rileva solo se è stato utilizzato in compensazione, o chiesto a rimborso.
- La sanzione è aumentata della metà (135%-270%) se è realizzata mediante documentazione falsa, operazioni inesistenti, artifici o raggiri, condotte simulatorie o fraudolente.
- È ridotta di un terzo (60%-120%) se la maggiore imposta o minore credito sono di scarsa entità (inferiori al 3% dell'imposta o credito dichiarati, e comunque complessivamente inferiori a 30'000 euro).

*** Violazione degli obblighi formali

- Per le violazioni che riguardano gli obblighi inerenti alla documentazione e registrazione delle *operazioni imponibili Iva*, le sanzioni sono proporzionali (90%-180%).
- Per gli *altri adempimenti formali* variamente contemplati al fine strumentale dell'applicazione delle imposte, potendo mancare un'evasione a cui rapportare la sanzione, sono previsti tra un minimo e massimo in misura fissa e non proporzionale. Ad es., uso di un modello non conforme per la dichiarazione, omessa indicazione dei dati rilevanti per l'individuazione del contribuente.

*** Omesso o ritardato pagamento del dichiarato

- Non riguarda la veridicità della dichiarazione, ma solo il tempestivo versamento dell'importo.
- La sanzione per dichiarazione infedele *assorbe* quella per mancato versamento.
- La sanzione stabilita in caso di *liquidazioni o di controlli formali* non è quella della dichiarazione infedele, ma quella di omesso pagamento, perché si ritiene che si tratti di mancato versamento, e che il contribuente voleva sempre versare l'imposta corretta.

*** Condotte relative ai crediti d'imposta

- Si applica quando il contribuente si avvale della compensazione per pagare le imposte, usando però crediti inesistenti o non spettanti.
- Il *credito non spettante* è un credito che esiste, ma viene impiegato *oltre i limiti* per cui ne è consentito l'uso in compensazione, mentre il *credito inesistente* è il credito in relazione al quale manca in tutto o parte il presupposto costitutivo.
- Per i *crediti non spettanti la sanzione è del 30%* del credito utilizzato, per *quelli inesistenti la sanzione è del 100%-200%*, e la diversa misura è dovuta alla diversa insidiosità delle condotte.
- In nessuno dei due casi si applica la definizione agevolata.

** 7.III.3. Sanzioni penali tributarie (p. 377)

Oltre alle sanzioni amministrative, sono previste delle *sanzioni penali, per le forme più gravi di evasione fiscale e frode*.

La disciplina è applicabile solo in materia di *imposte sui redditi e Iva*, mentre rimangono escluse le altre imposte, ma sono previste delle sanzioni penali anche per il contrabbando doganale e accise.

Il sistema è circoscritto ad un numero limitato di fattispecie criminose, connotate da rilevante offensività, che proprio per questa caratteristica sono configurate *solo come delitti*.

Sono previsti *pochi reati di pericolo* (ad es., emissione di fatture per operazioni inesistenti, occultamento o distruzione di documenti contabili, sottrazione fraudolenta al pagamento di imposte), e tutte le altre fattispecie sono *reati di danno*, dove occorre che si verifichi il fatto dannoso dell'evasione.

Si *richiede sempre il dolo*, ed in *alcuni casi il dolo specifico dell'evasione fiscale*.

Molti reati prevedono *soglie di punibilità*, che realizzano un elemento costitutivo della fattispecie, e le danno rilevanza penale.

** 7.III.3.1. Nozioni generali e singole fattispecie punitive (p. 378)

La disciplina inizia con il definire le nozioni rilevanti ai fini dell'applicazione della disciplina. Ad es., "imposta evasa", "fatture oggettivamente e soggettivamente inesistenti", "fine di evadere le imposte", "dichiarazione", etc.

Le singole fattispecie punitive possono essere divise in *tre categorie*.

*** Delitti in materia di dichiarazione

- Sono i delitti in cui è stata presentata una *dichiarazione infedele*, o la *dichiarazione è stata omessa*.
- La gravità della sanzione è parametrata all'insidiosità della condotta, ed è più tenue nel caso di semplice infedeltà e più grave nel caso di fraudolenza.
- Le ipotesi più gravi sono:
  - L'emissione di *dichiarazioni infedeli mediante FOI* (fatture per operazioni inesistenti), che non prevede alcuna soglia.
  - La dichiarazione infedele *mediante altri artifici*, che prevede una soglia molto più bassa di quella per la normale dichiarazione infedele o per l'omessa dichiarazione.
- In tutti i casi è richiesto il *dolo specifico di evasione d'imposta*.
- *Non sono punibili a titolo di tentativo*, a meno che siano posti in essere al fine di evadere l'imposta sul valore aggiunto per un valore complessivo non inferiore a 10 milioni di Euro.

*** Delitti in materia di documenti

- Sono solo due.
- L'*emissione di fatture o altri documenti per operazioni inesistenti* si realizza quando un soggetto emette o rilascia documenti per consentire ad altri di predisporre operazioni fraudolente.
- La *distruzione di documentazione contabile*, che è integrata da chi distrugge o occulta le scritture contabili, in modo che non possano essere usate per ricostruire i redditi od il volume d'affari.
- Sono *reati di pericolo*, e *non richiedono il danno dell'evasione*.

*** Delitti sul pagamento delle imposte

- Sono quattro.
- Tre fattispecie riguardano il *mancato pagamento* di *ritenute*, *Iva dichiarata*, e *imposte dichiarate*, ma l'*omissione deve conseguire all'uso di crediti inesistenti o non spettanti*.
- La quarta fattispecie riguarda chi, *in vista dell'esecuzione forzata, compie atti simulatori o fraudolenti* per sottrarre le garanzie patrimoniali all'azione dell'Agente della riscossione.
- Le prime tre fattispecie sono *reati di danno*, e l'ultima è un *reato di pericolo* (non si deve realizzare effettivamente il pregiudizio alla riscossione).
- In tutti i casi, sono previste delle *soglie minime* di rilevanza penale.

** 7.III.3.2. Principio di specialità (p. 380)

Dato che le condotte materiali che integrano le fattispecie penali sono le stesse di quelle previste dalle sanzioni amministrative, la stessa condotta può integrare entrambi i tipi di sanzioni.

Per evitare di violare il principio del */ne bis in idem/*, ossia del *divieto di due sanzioni per la stessa condotta*, il legislatore usa il *criterio di specialità*.

Secondo l'opinione diffusa, applicando le regole di specialità, *prevale sempre la sanzione penale* (perché prevede soglie di punibilità, modalità particolari della condotta, la previsione del dolo specifico).

Inoltre, esiste una regola espressa, per cui la *sanzione amministrativa va sempre erogata*, ma *non può essere riscossa* fino a quando la vicenda penale non si conclude con un provvedimento di archiviazione, o sentenza di assoluzione o proscioglimento (ossia, si *esclude la rilevanza penale*, e quindi riacquista valore quella amministrativa).

L'*arresto dell'esecuzione della sanzione è automatico e generale*, e opera appena la notizia di reato viene inoltrata alle autorità competenti, senza nessun giudizio preliminare di specialità della sanzione penale rispetto a quella amministrativa.

L'atto di irrogazione della sanzione emesso in pendenza del procedimento penale rimane legittimo, e deve comunque essere impugnato, altrimenti diventa definitivo.

*** 7.III.3.3. Cause di non punibilità (p. 381)

Il sistema tributario prevede delle *cause di non punibilità*, che si aggiungono a quelle già previste dal diritto penale (le *cause di esclusione della colpevolezza*).

I reati *riguardanti il pagamento delle imposte*:

- *Non sono punibili* se prima della dichiarazione di apertura del dibattimento in primo grado, i *debiti tributari, comprensivi di sanzioni amministrative ed interessi* vengono *estinti con pagamento integrale*.
- Ciò anche a seguito delle procedure conciliative o del ravvedimento operoso.

I reati di *dichiarazione fraudolenta*:

- Non sono punibili a seguito di pagamento degli importi dovuti, e presentazione della dichiarazione omessa.
- La causa di non punibilità *non si applica* se l'autore del reato ha già avuto formale conoscenza di accessi, ispezioni, verifiche, o altre *attività di accertamento amministrativo, o procedimenti penali*.

Se *non è possibile accedere* ad una delle cause di non punibilità, pagando i debiti tributari, incluse le sanzioni ed interessi, le *pene sono ridotte della metà, e non si applicano le pene accessorie*.

** 7.III.3.4. Confisca (p. 382)

In caso di condanna o patteggiamento per un reato tributario, è sempre ordinata la *confisca dei beni* che ne costituiscono il *profitto o prezzo*, salvo che appartengano a persona terza rispetto al reato.

Se la *confisca non è possibile*, si utilizza la *confisca per equivalente* (confisca di beni di cui il reo ha disponibilità per un valore corrispondente a quel prezzo o profitto).

La differenza è che mentre la confisca riguarda un bene direttamente legato al reato, la confisca per equivalente costituisce una forma di prelievo pubblico di compensazione di proventi illeciti, ed assume un *carattere sanzionatorio*, che non richiede alcuna valutazione della pericolosità del bene.

Nei reati tributari, il *profitto è identificato con l'imposta evasa*, ma secondo la *giurisprudenza*, include anche *qualsiasi vantaggio patrimoniale direttamente conseguito dalla consumazione del reato*.

Può consistere *anche in un risparmio di spesa*, come quello derivante dal *mancato pagamento del tributo e di quanto dovuto a seguito dell'accertamento del debito tributario*.

Tuttavia, la *teoria dell'onnicomprensività* del profitto confiscabile va necessariamente limitata alle ipotesi di *sottrazione fraudolenta*, perché nei *reati dichiarativi, la sanzione rappresenta il costo del reato*, e *non una componente del profitto*.

Pertanto, il profitto del reato (e quindi l'oggetto confiscabile) va limitato solo all'imposta evasa, e non anche alle sanzioni.

La *confisca per equivalente* produce una grave distorsione nel sistema, perché nella materia penale le sanzioni sono sempre comminate contro le persone fisiche, anche se il fatto è stato commessa dalla persona giuridica.

Pertanto, si *colpisce la persona con una misura parametrata all'evasione della società*, e la giurisprudenza cerca di limitare le conseguenze, richiedendo che la confisca per equivalente a carico dell'imputato (persona fisica) sia utilizzabile solo se è impossibile reperire il profitto diretto del reato presso l'ente, reale beneficiario del risparmio d'imposta che costituisce il profitto del reato.

*La confisca non opera per la parte che il contribuente si impegna a versare all'erario anche in presenza di sequestro*.

In caso di *pagamento integrale del debito tributario, comprensivo di interessi e sanzioni, non si può disporre la confisca*, perché la confisca dei beni è posta a garanzia della pretesa tributaria, che viene soddisfatta con il pagamento integrale.

** 7.III.3.5. Confisca allargata e nuova responsabilità degli enti per i reati tributari (p. 384)

Nel 2019, è stata introdotta la *confisca allargata o per sproporzione*, che richiede la presenza di *cinque condizioni*:

- La *condanna o patteggiamento*, che riguardi uno dei *reati espressamente numerati*.
- Il *superamento delle soglie*, diverse e maggiori rispetto a quelle che comportano la punibilità della condotta ai fini penali.
- La *titolarità o disponibilità di beni o altre utilità*, anche per persona interposta, da parte del condannato.
- La *sproporzione fra patrimonio* (oggetto della confisca) e *reddito dichiarato o attività economica*.
- La *mancata giustificazione* della lecita provenienza dei beni od utilità.

È anche prevista una nuova *ipotesi di responsabilità degli enti per reati tributari*, per la dichiarazione fraudolenta mediante FOI, che prevede una sanzione pecuniaria fino a 500 quote.

** 7.III.3.6. Rapporto fra processo penale e procedimento tributario (p. 385)

La stessa vicenda fiscale può essere oggetto *contestualmente di un procedimento penale e amministrativo*, ed è necessario considerare i rapporti fra i due tipi di procedimenti.

La regola del *doppio binario* prevede che i due processi vadano avanti separatamente ed in autonomia, con la *reciproca irrilevanza delle prove acquisite ed esiti*, e pertanto, è possibile giungere anche a soluzioni opposte.

Il *principio di autonomia vale ai fini dell'individuazione dell'ammontare dell'imposta evasa* per l'adozione del sequestro preventivo a fini di confisca, ed il giudice penale può discostarsi dalla quantificazione del profitto eseguita dal giudice tributario o in sede procedimentale, *fornendo adeguata motivazione*.

La *soluzione è giustificata* perché la fattispecie tributaria e penale spesso sono coincidenti solo in parte (il diritto penale considera *elementi irrilevanti* per il diritto tributario, come ad es., il dolo specifico è richiesto solo a fini penali)

Inoltre, l'*uso delle presunzioni* è molto più ampio nel diritto tributario, mentre l'*uso delle testimonianze* è vietato.

Le *presunzioni delle norme tributarie non possono costituire di per sé la prova della commissione del reato*, ma solo elementi indiziari, liberamente valutabili dal giudice penale, che devono trovare fondamento in altri elementi di prova, o altre presunzioni che siano gravi, precise e concordanti.

Ai sensi dell'*art. 654 c.p.p.*, la sentenza penale definitiva fa stato nei confronti dell'imputato e della parte civile che si è costituita, ed in linea teorica, potrebbe produrre effetti verso l'Amministrazione giudiziaria solo se si fosse costituita o fosse intervenuta nel processo penale come parte civile.

La regola del doppio binario è spesso troppo rigida e non giustificata, e la giurisprudenza è arrivata progressivamente a prevedere dei *temperamenti*:

- Il *giudice penale deve considerare* quanto dedotto dal giudice tributario in *maniera attenta e critica*.
- Viceversa, il *giudice tributario* deve considerare la sentenza penale, e *motivare la sua mancata considerazione*.

* 7.IV. Riscossione dei tributi (p. 390)

** 7.IV.1. Attività di riscossione (p. 390)

La *riscossione riguarda l'insieme di atti e attività attraverso cui l'Ente impostore acquisisce la disponibilità delle somme dovute dal soggetto tenuto all'adempimento*.

Rappresenta l'imprescindibile momento di attuazione dell'obbligazione tributaria, e si compie con l'*esazione anche coattiva*, da parte dell'ente creditore, delle risorse finanziarie.

Non può mai mancare, ma non è necessario che l'ordinamento riesca sempre ad acquisire materialmente le risorse economiche dovute dal contribuente, ma solo che se non adempia spontaneamente al proprio debito (dichiarato o accertato), l'ente creditore deve essere posto nella condizione per attivarsi con le procedure di esazione coattiva.

In teoria, la riscossione dovrebbe rappresentare la fase conclusiva del rapporto fra Amministrazione finanziaria e contribuente, perché versando le somme dovute, si estingue l'obbligo di partecipazione alle pubbliche spese.

Tuttavia, nella pratica succede sempre più spesso che la riscossione avvenga al momento della realizzazione del presupposto, se non anche anteriormente ad esso. Ad es.:

- In materia di *imposte sui redditi*, la realizzazione del presupposto si compie al termine del periodo d'imposta, e la presentazione della dichiarazione è successiva.
- Per anticipare la riscossione rispetto alla manifestazione del presupposto, si prevede l'istituto dei *versamenti in acconto*, con cui il contribuente liquida il 100% dell'imposta riferito all'anno precedente, e al momento della dichiarazione, si scomputa quanto già versato.
- Le *ritenute in acconto* operano al momento dell'erogazione delle somme, che vanno scomputate dall'imposta complessivamente dovuta.

** 7.IV.1.1. Soggetti della riscossione (p. 392)

Storicamente, la riscossione delle imposte non è stata curata direttamente dall'ente creditore, ma appaltata ad un soggetto terzo, l'esattore.

Era una persona fisica o giuridica, iscritta in un apposito albo, e dotata di determinati requisiti di struttura e solvibilità, a cui veniva appaltato il servizio di riscossione dei tributi, dietro pagamento di un compenso (cd. aggio).

La soluzione era preferita perché la riscossione non richiede l'esercizio di poteri autoritativi, e può essere condotta da privati, e perché nell'esecuzione degli atti materiali, i privati sono stati considerati più efficienti dell'autorità pubblica.

Inoltre, per effetto dell c.d. *obbligo del non riscosso per riscosso*, l'esattore era tenuto al versamento anticipato delle quote di cui doveva curare la riscossione presso i contribuenti (tolto l'aggio), salvo il rimborso delle c.d. *quote inesigibili*, di cui si provava l'impossibilità di riscuoterle.

Nel 2005, è stata istituita *Equitalia*, una società a controllo pubblico (partecipata dall'Agenzia delle Entrate e dall'Inps), incaricata della riscossione dei tributi, che però manteneva la forma privatistica.

Nel 2016, Equitalia è stata soppressa, ed un nuovo ente pubblico, sottoposto ad indirizzo e vigilanza del MEF, chiamato "Agenzia delle Entrate-Riscossione", è subentrato a titolo universale nei rapporti giudici di Equitalia.

Per i *tributi locali*, la riscossione può essere curata direttamente dall'ente impositore con una società /in-house/, o utilizzando soggetti iscritti in un apposito albo, oppure affidandola all'Agenzia delle Entrate-Riscossione.

L'attività di riscossione è comunque remunerata attraverso aggio di riscossione, adesso chiamati "oneri di riscossione ed esecuzione", che consistono in una percentuale delle somme da riscuotere, in ragione della fase in cui avviene il pagamento.

** 7.IV.1.2. Soggetti passivi della riscossione (p. 393)

I *soggetti passivi della riscossione sono i soggetti tenuti al pagamento delle somme vantate*:

- In linea di principio, si tratta del *contribuente*.
- Possono essere coinvolti anche i destinatari a vario titolo (ad es., coobligato, responsabile) di un avviso di accertamento o liquidazione, che ha determinato e quantificato la pretesa vantata.
- In alcuni casi, i destinatari dell'atto di riscossione non hanno ricevuto nessun atto impositivo, ed in questo caso, il loro obbligo di pagamento è una responsabilità di tipo patrimoniale, e non propriamente tributario.

Ad es., i *soci della società di persone sono responsabili per i debiti della società*, e l'accertamento deve essere notificato solo alla società, e non anche ai soci, e la *responsabilità del socio non è di tipo tributario, ma civilistico*.

Tuttavia, il socio può lamentare tutti i vizi dell'atto relativo alla società, eccependo la violazione del beneficio di preventiva escussione del patrimonio sociale.

Un altro caso di responsabilità patrimoniale civilistica riguarda la *liquidazione di una società di capitali*, per cui i *liquidatori, amministratori, e soci possono rispondere del debito fiscale* della società rimasto inadempiuto al termine della liquidazione.

La cancellazione di una società dal registro delle imprese resta congelata per cinque anni, per permettere all'Agenzia di notificare gli atti impositivi alla *società, anche se ormai estinta*.

** 7.IV.2. Riscossione coattiva (p. 395)

*L'adempimento dell'obbligazione tributaria* può avvenire mediante *ritenuta diretta, o versamento diretto, o iscrizione nei ruoli*.

A queste modalità vanno aggiunte la *riscossione in base all'accertamento esecutivo* e la riscossione in base ad *ingiunzione fiscale*.

Solo la ritenuta ed il versamento diretto sono ipotesi fisiologiche di adempimento, mentre tutte le altre modalità conseguono all'inadempimento del contribuente, e si parla di *riscossione coattiva, o "esattoriale"*.

La riscossione coattiva *ricalca l'esecuzione forzata nel codice di procedura civile*, con alcune differenze.

*** Soggetto che conduce la procedura

- È un soggetto diverso ed ulteriore rispetto all'ente impositore, che rimane il titolare del credito per l'imposta da riscuotere.
- Nell'esecuzione esattoriale, l'attività esecutiva è svolta direttamente e solo dall'Agente della riscossione, per conto dell'ente impositore e titolare del credito.
- L'Agente della riscossione svolge tutte le attività materiali della procedura esecutiva.

*** Intervento del giudice

- Nell'esecuzione esattoriale è *meramente eventuale e circoscritto al caso in cui il debitore propone opposizione*.
- In teoria, la procedura per la riscossione dei crediti fiscali dovrebbe essere il più veloce possibile, ma in pratica, la procedura è lunga e complessa.

Altre peculiarità consistono in *semplificazioni rispetto al modello processuale civilistico*. Ad es., nel pignoramento presso terzi non si deve citare il terzo davanti al giudice.

La *procedura esecutiva è comune a tutti i tributi*, e le differenze sono nell'atto con cui la procedura viene avviata:

- Generalmente, è il ruolo di riscossione.
- In alcuni casi, si usa l'accertamento esecutivo.
- Per i tributi degli enti locali, si utilizza l'ingiunzione fiscale.

** 7.IV.2.1. Riscossione in base al ruolo (p. 397)

La *riscossione in base a ruolo è la procedura-base*, da cui sono derivate le altre, l'accertamento esecutivo e l'ingiunzione fiscale.

*Costituisce la modalità generalizzata di riscossione coattiva delle entrate tributarie e non* (ad es., sanzioni per la violazione del codice della strada, o contributi previdenziali).

Per questo motivo, nella disciplina si parla di "debitore" in maniera generica, e non "contribuente" in maniera specifica alla materia tributaria.

** 7.IV.2.1.1. Ruolo (ibid.)

Il *ruolo è l'elenco dei debitori e delle somme da loro dovute*, formato dall'Ente impostore ai fini della riscossione che sarà eseguita dall'Agente della riscossione.

Viene formato dall'Ufficio sulla base degli *avvisi*, che costituiscono il *titolo di iscrizione a ruolo*, con cui si vanta una determinata pretesa che è necessario riscuotere coattivamente, perché il debitore *non ha provveduto al pagamento spontaneamente*.

Pertanto, il ruolo consiste in un elenco di pretese vantate, o comunque dovute (ad es., le imposte dichiarate ma non versate), ed ha un *contenuto molto composito*, perché contiene tutte le somme dovute, a qualsiasi titolo.

Inoltre, il ruolo costituisce un *titolo esecutivo, che legittima l'Agente della riscossione a procedere all'esecuzione forzata nei confronti dei debitori iscritti a ruolo*.

Il ruolo deve *indicare* una serie di elementi, tra cui la *data in cui è reso esecutivo*, e la *motivazione, anche sintetica*.

La motivazione è *necessaria solo se il ruolo non è preceduto da un atto di accertamento*, altrimenti è sufficiente richiamare quell'atto. Ad es., le procedure di liquidazione automatizzata e controllo formale.

Se la procedura richiedeva l'adozione di un atto di accertamento, che però è mancato, il ruolo non va motivato, perché già nullo per violazione della sequenza procedimentale descritta dalla legge.

*Ogni singola partita contenuta nel ruolo deve trovare ragione in un atto o risultato di attività precedenti al ruolo*, ed idonee a definirne i caratteri qualitativi e quantitativi.

In altre parole, il *titolo di iscrizione a ruolo* è un titolo giuridico che consiste in *atto impositivo*, o nell'esito di *un'attività che permette l'iscrizione diretta a ruolo*. Ad es., le procedure di liquidazione e controllo formale.

*L'iscrizione a ruolo può avvenire in due modi*:

- A *titolo definitivo*, se l'atto è tendenzialmente stabile, e gli importi sono iscritti per il loro *ammontare pieno, inclusi gli interessi e le sanzioni*, data l'ideale verosimiglianza riguardo la spettanza di queste somme.
- A *titolo provvisorio*, se l'atto che costituisce il *titolo di iscrizione a ruolo è stato impugnato* davanti al giudice tributario, e si può iscrivere solo *un terzo dell'imposta* e gli interessi, ma *non anche le sanzioni* (c.d. riscossione frazionata).
- L'imposta residua e le sanzioni diventano riscuotibili dopo la sentenza del giudice di primo grado.

Ci sono due tipi di ruolo, il *ruolo ordinario e straordinario*, ed il secondo viene usato se:

- C'è il rischio lasciando trascorrere il tempo necessario allo svolgimento del processo, il debitore *possa disperdere le garanzie patrimoniali, mettendo a rischio la fruttuosità dell'imposizione*.
- Permette l'*iscrizione dell'imposta in pieno e delle sanzioni* anche se l'*avviso è stato già impugnato*.
- Richiede la *motivazione del suo uso*, e quindi la *prova di un fondato /periculum in mora/* tale da giustificare la riscossione integrale del credito tributario.

Il ruolo *diventa esecutivo* con la:

- *Sottoscrizione*, e successivamente viene consegnato all'Agente della riscossione.
- *Mera validazione* dei dati da parte del sistema informativo dell'ente impositore.

** 7.IV.2.1.2. Cartelle di pagamento (p. 401)

L'Agente della Riscossione *riceve il ruolo, e provvede a formare la cartella di pagamento*, che è un *estratto del ruolo*, ed è specificamente riferita ad un singolo debitore. 

Rispetto al ruolo, la cartella contiene l'*intimazione di adempiere entro 60 giorni dalla notificazione, e dall'avvertimento che in mancanza si procederà a riscossione forzata*.

Pertanto, assolve alla *funzione di precetto*, ed in quanto tale è necessaria per avviare la procedura esecutiva.

La *cartella contiene le stesse informazioni previste per il ruolo*, ad eccezione di alcuni elementi (data di consegna del ruolo al concessionario, codice degli articoli di ruolo e ambito), e pertanto è motivata solo se ed in quanto è motivato il ruolo.

*Ricevuta la cartella*, il debitore ha 60 giorni di tempo per pagare spontaneamente, ed evitare l'esecuzione forzata, ed il pagamento può essere anche a rate.

In caso di *mancato pagamento*, sono dovuti gli interessi di mora e l'onere di riscossione, e si può avviare l'esecuzione forzata.

L'agente della riscossione procede alla notifica della cartella di pagamento, nei confronti del *debitore iscritto a ruolo, e gli eventuali co-obbligati*, entro i termini decadenziali, ossia *entro il 31 dicembre*:

- Del *terzo anno successivo* a quello di presentazione della dichiarazione per le somme che risultano dovute a seguito di liquidazione automatizzata.
- Del *quarto anno successivo* per le somme dovute a seguito della liquidazione dell'imposta sui redditi soggetti a tassazione separata.
- Del *quarto anno successivo* a quello di presentazione della dichiarazione per le somme dovute a seguito di attività di controllo formale.
- Del *secondo anno successivo* a quello in cui l'accertamento diventa definitivo, per le somme dovute in base agli accertamenti dell'Ufficio (ma se l'accertamento viene impugnato ed interviene il giudicato sull'impugnazione, il termine diventa quello della prescrizione decennale).

La notifica tardiva è un vizio della pretesa, e quindi del ruolo, e non della cartella di pagamento.

La cartella di pagamento va notificata al debitore e al coobbligato, e pertanto il *ruolo è idoneo a fungere da titolo esecutivo oltre che nei confronti del debitore verso cui è stato formato, anche nei confronti di terzi*.

Secondo la giurisprudenza, la notifica tempestiva ad uno dei co-obbligati impedisce la decadenza verso gli altri, ma è una soluzione discutibile:

- Si fonda sull'art. 1310 c.c., che riguarda l'interruzione della prescrizione, non della decadenza.
- L'efficacia /ultra vires/ degli atti impeditivi della decadenza è possibile solo se stabilita espressamente.

** 7.IV.2.2. Accertamento esecutivo (p. 406)

Per la *riscossione delle imposte sui redditi, Iva e Irap, e sanzioni connesse*, dal 2011 *non si utilizza più il ruolo, ma direttamente l'avviso di accertamento*, nella forma dell'*avviso di accertamento esecutivo*.

Con l'accertamento esecutivo non serve più né il ruolo né la cartella di pagamento, che conseguentemente non sono più formati, e l'*avviso di accertamento cumula tre funzioni* (atto impositivo, titolo esecutivo e precetto).

La riscossione è effettuata dall'Agente, nelle stesse forme e termini previsti per la riscossione in base a ruolo, l'unica differenza è che opera direttamente in base all'avviso di accertamento, appena viene trasmesso dall'Agenzia delle entrate.

*Non si applica*:

- Alle *imposte sui trasferimenti*.
- Alle *liquidazioni automatiche e dal controllo formale*.
- Nel caso di *inadempimenti nei pagamenti delle somme dovute a seguito dell'attività di controllo dell'Agenzia delle Entrate*.
- *Per la riscossione delle rate non versate*.
- *Per la riscossione delle sanzioni non connesse al tributo*.

*Pertanto*, si utilizza:

- Per la riscossione delle *imposte sui redditi, Iva ed Irap*, eccetto che risultino da liquidazioni e controlli formali.
- Per le *relative sanzioni connesse al tributo*, che si irrogano con lo stesso avviso di accertamento.

L'obiettivo è di *concentrare la riscossione nell'accertamento*, ed abbreviare i tempi necessari per procedere all'esecuzione forzata.

Presenta delle peculiarità, dovute alle nuove funzioni che è tenuto ad assolvere:

- Deve riportare il *contenuto tipico dell'atto impositivo, a pena di nullità*, ossia la motivazione, liquidazione dell'imposta, etc.
- Diventa *titolo esecutivo* una volta trascorsi i *termini per l'impugnazione* (60 giorni dalla notifica).
- In quanto *precetto*, contiene l'*intimazione ad adempiere, e l'avvertimento* che si procederà ad esecuzione forzata in caso di mancato adempimento.

L'*intimazione ad adempiere è diversa rispetto a quella prevista nella cartella di pagamento*, perché:

- *Non è a termine fisso* di 60 giorni, perché il destinatario è intimato a pagare entro il termine per proporre ricorso, e quest'ultimo può essere soggetto a proroga (ad es., sospensione feriale dei termini, presentazione di un'istanza di accertamento con adesione), e pertanto, il termine entro cui effettuare il pagamento si allunga.
- L'*affidamento* dell'accertamento avviene *30 giorni dopo la scadenza del termine mobile*.
- L'*entità delle somme intimate* varia a seconda di come vuole comportarsi il contribuente, perché se propone ricorso, si procede per un terzo dell'imposta ed interessi, senza le sanzioni, come nell'iscrizione provvisoria a ruolo.

*Decorso il termine per impugnare*, e *decorsi 30 giorni ulteriori, l'avviso viene affidato all'Agente della riscossione*, che deve dare notizia della cd. *presa in carico* al contribuente con raccomandata semplice, per avvertirlo che l'azione esecutiva può prendere avvio e che il contribuente può proporre istanza di rateazione.

L'agente della riscossione può procedere con *atti conservativi o cautelari*, ma per procedere con l'*esecuzione forzata, bisogna attendere altri 180 giorni*.

** 7.IV.2.2.1. Atti secondari e accertamento per il caso di pericolo della riscossione (p. 410)

Il regime dell'esecutorietà immediata è applicabile agli *atti di rideterminazione o atti secondari*.

Sono atti che vengono emessi nei casi in cui, *dopo la notifica di un accertamento esecutivo che ha già intimato il pagamento di una somma, occorre riquantificare o rideterminare la somma intimata*:

- Nei casi in cui si deve procedere a rideterminazione delle somme dovute dopo una sentenza.
- Nel caso di rideterminazione dell'importo dovuto a seguito della definitività dell'atto di accertamento impugnato, quando il processo si estingue.

Il *termine per l'intimazione del pagamento non è mobile, ma fisso*, di 60 giorni dopo il ricevimento della raccomandata.

Non assumono rilievo le cause di sospensione del termine, e non è prevista la riscossione frazionata, o la definizione agevolata delle sole sanzioni, e l'affidamento all'Agente della Riscossione è per l'intera pretesa.

L'Agente può attivarsi solo dopo che è decorso inutilmente il termine per pagare, e l'ulteriore termine di improcedibilità di 30 giorni.

La *riscossione per il caso di grave pericolo* è configurabile dove emergono elementi idonei a far ritenere reale il rischio che *il contribuente vuole sottrarre i propri beni ad eventuali azione esecutive*.

È *analoga alla disciplina del ruolo straordinario*:

- Prevede la *riscossione integrale* invece che /pro quota/.
- Si prevede l'affidamento all'Agente a *termine fisso*, dopo 60 giorni dalla notifica dell'atto, invece di attendere il termine mobile per l'adempimento.
- Non è prescritta l'osservanza dei termini di improcedibilità (30 giorni per l'affidamento, e 180 giorni per l'inizio dell'espropriazione).
- Non è prevista la comunicazione di avvenuta presa a carico della riscossione.

Il regime è *assolutamente eccezionale*, e va consentito solo in caso di *fondato pericolo* per il buon esito della riscossione, che deve essere argomentato dall'Amministrazione.

Se il pericolo si manifesta dopo l'invio di un avviso di accertamento ordinario, l'Agente della riscossione può comunque disattivare il termine di improcedibilità di 180 giorni successivi all'affidamento, senza dover comunicare né giustificare la propria scelta al contribuente.

** 7.IV.2.2.2. Accertamento esecutivo nei tributi locali (p. 412)

A partire da gennaio 2020, sono stati *previsti gli accertamenti esecutivi anche con riguardo alle entrate degli enti locali*, e le modalità di esazione sono state uniformate a quelle previste per le entrate erariali.

La disciplina riprende quella delle entrate erariali, e non è più necessario procedere alla notifica della cartella di pagamento, o dell'ingiunzione fiscale, perché il carico può essere direttamente messo in esecuzione sulla base dell'avviso.

Si prevede che gli avvisi di accertamento contengano anche l'intimazione ad adempiere, e l'avviso costituisce titolo esecutivo idoneo ad attivare le procedure esecutive e cautelari.

Non serve la notifica preventiva della cartella di pagamento, e dell'ingiunzione fiscale.

L'esecuzione resta sospesa per un periodo di 180 giorni dall'affidamento in carico degli atti al soggetto legittimato alla riscossione forzata, ma in presenza di un fondato pericolo per la riscossione, è prevista una modalità di riscossione accelerata, analoga a quella del ruolo straordinario.

** 7.IV.2.3. Ingiunzione fiscale (p. 413)

L'*ingiunzione fiscale* consiste in un *ordine di pagare entro un termine fisso la somma dovuta, pena l'inizio di atti esecutivi*.

Prima dell'introduzione dell'accertamento esecutivo era impiegata per la riscossione dei tributi propri, solo per gli enti locali che non si avvalevano della riscossione in base a ruolo, ma attualmente può essere considerata superata.

Costitutiva in un atto che aveva la funzione sia di atto impositivo, che di titolo esecutivo e di precetto, ma successivamente ha perso la funzione di atto impositivo.

Se utilizzata, può essere impugnata davanti alle Commissioni tributarie.

** 7.IV.3. Rateazione (p. 414)

La *rateizzazione del debito dovuto al Fisco* permette di agevolare il pagamento per il debitore, compensando il ritardo con gli interessi.

*** Rateizzazione nella dichiarazione

- La *rateizzazione può essere scelta nella dichiarazione*.
- Avviene con rate mensili di pari importo, e la scelta del numero delle rate è rimessa al contribuente, ma il pagamento va completato entro il mese di novembre dello stesso anno.
- Il versamento delle imposte e degli interessi avviene utilizzando il Modello F24.

*** Rateazione delle somme dovute in base a comunicazione di irregolarità

- Con il pagamento anche solo della prima rata, entro 30 giorni dalla comunicazione, è prevista una riduzione delle sanzioni.
- È prevista una rateazione fino a 8 rate trimestrali per importi fino a 5'000 euro, e 20 rate trimestrali per importi superiori.
- In caso di *mancato pagamento di una delle rate, interviene la decadenza dal beneficio della rateazione, e l'iscrizione a ruolo dei residui importi dovuti*.

*** Rateazione nell'accertamento con adesione o acquiescenza all'accertamento

- Si prevedono 8 rate trimestrali, o 16 rate trimestrali se le somme superano 50'000 euro.
- In caso di mancato pagamento di *una delle rate diverse dalla prima*, si *decade dal beneficio*, e gli importi residui dovuti sono *iscritti a ruolo*.
- Inoltre, è dovuta una *sanzione* del 45% sul residuo importo dovuto a titolo di imposta.
- La *decadenza è esclusa nelle ipotesi di lieve inadempimento*:
  - *Insufficiente versamento* della rata, per una frazione non superiore al 3%, o 10'000 euro.
  - *Tardivo versamento della prima rata*.

*** Rateazione nel caso di acquiescenza alle sanzioni

- L'ufficio che ha applicato la sanzione può consentire in casi eccezionali, su richiesta dell'interessato che si trova in condizioni economiche disagiate, il pagamento in rate mensili, fino ad un massimo di 30.
- In caso di mancato pagamento di anche una sola rata, il debitore decade dal beneficio, e deve provvedere al pagamento del debito residuo entro 30 giorni dalla scadenza della rata non adempiuta.

*** Rateazione del ruolo e degli accertamenti esecutivi

- Rappresenta l'ipotesi di rateazione più importante.
- Se il contribuente versa in una *situazione temporanea di difficoltà oggettiva*, l'Agente della riscossione può concedere la rateazione del pagamento delle somme iscritte a ruolo fino a 72 rate mensili.
- Se il debito non eccede i 60'000 euro, non è richiesta alcuna documentazione che provi la difficoltà economica, altrimenti la concessione è subordinata alla *verifica di appositi indici*.
- La dilazione concessa può anche essere *prorogata* in caso di comprovato peggioramento della situazione, per un ulteriore periodo, e fino a 72 mesi, ma non deve essere intervenuta decadenza.
- Dopo la richiesta di rateazione, non si possono avviare nuove azioni esecutive, né si possono iscrivere ipoteche o fermi, a meno che la richiesta non venga rigettata.
- In caso di omesso pagamento di 5 rate, anche non consecutive:
  - Il debitore *decade* automaticamente.
  - L'intero importo è iscritto a ruolo, ed è *immediatamente ed automaticamente riscuotibile*.
  - Il debitore può *chiedere una nuova rateazione*, ma deve saldare integralmente le rate scadute alla stessa data.
- Se il debitore si trovi per ragioni estranee alla propria responsabilità in una situazione di *comprovata e grave difficoltà legata alla congiuntura economica*, la rateazione può essere aumentata fino a 120 rate.
 
*** Rateazione per i debiti verso gli enti locali

- La rateazione è applicabile anche se non prevista dalla disciplina dei regolamenti, e può essere concessa fino ad un massimo di 72 rate, e sempre che il debitore versi in una situazione di difficoltà oggettiva.
- Il *numero delle rate* è determinato in base all'importo da pagare, e la rateizzazione può essere *prorogata una sola volta* se la situazione di difficoltà continua, fino al massimo di 72 rate mensili.
- Le condizioni e modalità di rateizzazione possono essere disciplinate ulteriormente dal regolamento dell'ente locale.
- Ricevuta la richiesta di rateazione, non si può iscrivere ipoteca o fermo amministrativo, salvo che la richiesta non venga rigettata.
- In caso di *mancato pagamento, dopo espresso sollecito* di due rate anche non consecutive nell'arco di sei mesi, il debitore decade dal beneficio ed il debito non può più essere rateizzato.

Come regola generale, se interviene un *provvedimento amministrativo o giudiziale di sospensione* totale o parziale della riscossione, il debitore è *autorizzato a non versare* le successive rate.

Allo scadere della sospensione, se il ricorso è rigettato, il debitore può chiedere il pagamento dilazionato del debito residuo.

Il *rigetto dell'istanza di rateizzazione* può essere impugnata davanti alle Commissioni Tributarie.

Secondo la giurisprudenza l'istanza di rateazione vale come riconoscimento di debito, e ha valore di acquiescenza, ma in altre occasioni, la giurisprudenza ha affermato che la rateazione e il pagamento dell'imposta fatti per evitare l'esecuzione forzata non impediscano l'impugnazione dell'atto.

L'impugnazione è preclusa solo dall'acquiescenza, dove si paga per *beneficiare dei vantaggi* correlati all'adempimento.

** 7.IV.4. Misure cautelari e conservative (p. 418)

Decorso il termine concesso al contribuente per pagare, l'Agente della riscossione può procedere con le misure cautelari e conservative del credito.

Sono una serie di misure funzionali alla riscossione coattiva vera e propria, e hanno la funzione di *preservare le garanzie patrimoniali*, e indurre il debitore a *pagare spontaneamente*, e le principali misure sono l'*ipoteca ed il fermo dei veicoli*.

*** Ipoteca

- *È un diritto reale di garanzia, che accorda al titolare il diritto di essere soddisfatto prioritariamente* in caso di vendita del bene immobile su cui è iscritta.
- L'Agente della riscossione può iscrivere ipoteca sugli immobili del debitore per un *importo pari al doppio del debito* per cui si procede, sulla base del credito per cui si procede.
- L'Agente della riscossione procede senza necessità di autorizzazioni da parte del giudice.
- Per poter iscrivere ipoteca, il *debito deve essere di almeno 20'000 euro*.
- L'ipoteca deve essere preceduta da un *preavviso di iscrizione*, che avvisa il contribuente che in caso di mancato versamento entro 30 giorni, si procederà ad iscrizione dell'ipoteca.

*** Fermo amministrativo su beni mobili

- Viene iscritto nel PRA, e sancisce il divieto di circolazione del bene.
- È previsto l'obbligo di una comunicazione preventiva, con l'intimazione a consegnare le somme dovute entro 30 giorni, nei quali il soggetto può evitare il fermo dimostrando che il bene mobile è strumentale all'attività di impresa o professione.
- Non è propriamente uno strumento di garanzia, e non produce privilegi per il creditore, ma serve solo ad esercitare pressione sul contribuente.

*** Misure disposte dal giudice

Esistono misure con finalità conservativa delle ragioni del credito erariale, che possono essere attivate direttamente dall'Agenzia delle Entrate e dalla GdF, *anche prima* che sia formalizzata la pretesa con un *avviso di accertamento*.

La particolarità di queste misure è che non sono disposte direttamente dall'Agenzia, ma sono richieste al giudice tributario, che le può disporre solo dopo un giudizio in contraddittorio.

*Se l'Ufficio ha il timore fondato di perdere la garanzia del credito, può chiedere con istanza motivata al presidente della Commissione Tributaria provinciale di iscrivere ipoteca*.

È una misura fortemente cautelare, che può essere utilizzata *anche se non si è ancora formato un titolo esecutivo*.

L'istanza può essere anche promossa anche dalla GdF, in relazione ai PVC rilasciati, e deve essere in ogni caso notificata alle parti interessate, che possono presentare osservazioni entro 20 giorni dalla notifica, e depositare *memorie e documenti difensivi*, e decorso il termine, si fissa la *trattazione dell'istanza*.

In caso di *particolare urgenza*, si può procedere */inaudita altera parte/*, con decreto motivato.

Il *provvedimento cautelare disposto dal giudice perde efficacia* se:

- Entro 60 giorni dalla loro *comunicazione, non sono eseguiti*.
- Entro 120 giorni dalla loro *adozione, non è notificato* l'atto impositivo, l'atto di contestazione o irrogazione delle sanzioni.
- Interviene *una sentenza, anche se non passata in giudicato, che accoglie il ricorso contro gli atti impositivi*.

** 7.IV.5. Esecuzione forzata (p. 421)

*L'esecuzione forzata è una procedura finalizzata a sottrarre coattivamente i beni al debitore, per convertirli in denaro e soddisfare il credito tributario*.

Richiede un titolo esecutivo, che può essere il *ruolo, l'accertamento esecutivo o l'ingiunzione fiscale*.

** 7.IV.5.1. Avvio dell'esecuzione forzata (ibid.)

Per le *somme iscritte a ruolo*, l'esecuzione inizia almeno 60 giorni dopo la *notificazione* della *cartella di pagamento*, che è un atto preliminare indefettibile per l'effettuazione del pignoramento.

Per le somme contenute *nell'avviso di accertamento esecutivo*, l'Agente della Riscossione può iniziare azioni esecutive *180 giorni dopo l'affidamento in carico*.

La riscossione di *debiti fino a mille euro* deve essere preceduta dall'invio di una *comunicazione con il dettaglio delle somme*, e non può prendere avvio prima di *120 giorni dall'invio*.

Per le entrate degli enti locali per importi fino a 10'000 Euro, per le quali è previsto l'uso dell'accertamento esecutivo, è previsto l'inviio di un sollecito di pagamento, con cui si avvisa il debitore che il termine indicato è scaduto, e che se non provvede al pagamento entro 30 giorni, saranno avviate le procedure cautelari ed esecutive.

Se l'*espropriazione non è iniziata entro un anno*, deve essere *preceduta dalla notifica di un nuovo avviso* che contiene l'intimazione ad adempiere entro 5 giorni.

L'Agente della Riscossione può *consultare l'Anagrafe Tributaria* per individuare i beni da pignorare.

** 7.IV.5.2. Procedura di esecuzione forzata (p. 422)

L'esecuzione forzata si può svolgere secondo *tre tipi di procedure*: il pignoramento di beni mobili, l'espropriazione di beni immobili, il pignoramento presso terzi.

L'Agente della Riscossione può scegliere liberamente fra le tre forme.

** 7.IV.5.2.1. Pignoramento mobiliare (p. 423)

Nel *pignoramento mobiliare, l'oggetto dell'esecuzione sono i beni mobili*.

L'espropriazione forzata ha inizio con il pignoramento, che consiste nell'ingiunzione di *non sottrarre i beni indicati* dalla garanzia patrimoniale.

Si esegue con la redazione di un *processo verbale, che viene notificato al debitore*, con cui sono identificati i beni soggetti al pignoramento.

Esistono dei *beni non pignorabili*:

- Si applicano le regole sull'impignorabilità assoluta e parziale del c.p.c.
- Strumenti, oggetti e libri indispensabili per l'esercizio della professione possono essere pignorati nei limiti di un quinto, se il valore di realizzo presumibile degli altri beni non è sufficiente per la soddisfazione del credito.

I beni sono venduti mediante incanto.

** 7.IV.5.2.2. Espropriazione immobiliare (ibid.)

*Il pignoramento immobiliare si compie con la trascrizione sul registro immobiliare* di un avviso di vendita, che contiene informazioni sul credito e l'immobile, e l'avviso va notificato al debitore dopo, e non prima, della trascrizione.

All'agente della riscossione è *vietato vendere l'unico immobile di uso abitativo, dove il debitore risieda anagraficamente*, salvo il caso che si tratti di abitazione di lusso, che sono individuate mediante decreti ministeriali.

Nei casi in cui è concessa l'espropriazione immobiliare, è comunque necessario che il *credito superi i 120'000 euro*, e che l'ipoteca sia iscritta da almeno 6 mesi.

La *vendita si effettua con pubblico incanto*, e possono possono partecipare tutti, tranne il soggetto sottoposto ad esecuzione, e l'Agente della Riscossione, ed il prezzo è determinato in base all'Imposta di registro, e viene diminuito in caso di incanti infruttuosi.

Al terzo incanto con esito negativo, l'immobile viene assegnato allo Stato.

** 7.IV.5.2.3. Pignoramento presso terzi (p. 424)

Nell'espropriazione presso terzi, l'agente della riscossione pignora i diritti di credito che l'esecutato vanta nei confronti di terzi, ovvero i beni di proprietà del debitore, ma in possesso di un terzo.

È prevista una semplificazione rispetto alla procedura del codice civile, per cui invece di citare il terzo debitore a comparire, l'*atto di pignoramento può già contenere l'ordine di comparire* direttamente davanti al giudice, e solo in caso di inottemperanza, si applica la disciplina ordinaria.

Sono previsti limiti specifici al pignoramento dei crediti, in parziale deroga a quelli previsti dal c.p.c., che prevede un solo limite di pignorabilità: 

- 1/10 del credito per importi fino a 2500 euro.
- 1/7 tra 2500 e 5000 euro.
- 1/5 oltre i 5000 euro.

** 7.IV.5.3. Tutela dell'esecutato (p. 425)

L'intervento del giudice nell'esecuzione esattoriale è circoscritto alle ipotesi in cui *l'esecutato promuove opposizione*, e le opposizioni sono lo strumento con cui il soggetto esecutato può domandare l'intervento del giudice per arrestare l'azione esecutiva intrapresa dal creditore.

Si *applicano le regole generali previste dal c.p.p., ma con alcune specificità*.

*** Opposizione ad esecuzione

- *Si contesta il diritto del creditore a procedere all'esecuzione forzata*.
- *Era consentita limitatamente alla pignorabilità dei beni*, il che costituiva il limite più significativo, ma che trovava anche giustificazione nell'assunto che il titolo esecutivo vada impugnato davanti al giudice tributario, e che prevedere un'ulteriore possibilità di impugnazione fosse superfluo.
- Tuttavia, sul punto è intervenuta la *Corte Costituzionale*, che ha affermato che l'esclusione sancita veniva a determinare una limitazione della tutela giurisdizionale ingiustificata.
- Pertanto, attualmente è possibile opporsi all'esecuzione nei medesimi termini consentiti dal codice di procedura civile.

*** Opposizione agli atti esecutivi

- È usata per *contestare la regolarità formale e notificazione del titolo esecutivo, precetto e singoli atti di esecuzione*.
- *Non può essere utilizzata per censurare la regolarità formale e notificazione del titolo esecutivo*, perché sono vizi che vanno *promossi davanti al giudice tributario*, e non il giudice dell'esecuzione.
- *Tuttavia*, l'opposizione agli atti esecutivi, argomentata sulla base dell'omessa o invalida notificazione del titolo esecutivo, è ammissibile, e va proposta innanzi al giudice tributario.

*** Opposizione di terzo

- Deve essere promossa prima della data fissata per il primo incanto.
- Non può essere proposta se i mobili pignorati nella casa di abitazione o azienda del debitore iscritto a ruolo sono stati già venduti (opposizione di terzo tardiva).
- Il coniuge, i parenti e gli affini del debitore iscritto a ruolo possono dimostrare la proprietà del bene solo con atti pubblici o scritture private aventi data certa.

Può essere promossa azione di risarcimento dei danni contro l'Agente della Riscossione, ma solo *dopo il compimento dell'esecuzione*, e non prima, per evitare che possa rallentarla.

* 8. Modelli procedimentali di tipo collaborativo (p. 429)

** 8.1. Definizione del rapporto tributario (ibid.)

Il *modello tradizionale* di attuazione del tributo prevede:

- La comunicazione mediante atti formali, e di tipo autoritativo per quelli dell'Amministrazione.
- La partecipazione del contribuente consista in obblighi.
- L'intervento dell'ufficio fiscale sia solo successivo, e diretto ad accertare e sanzionare violazioni già realizzate.

Gli *sviluppi più recenti* sono ispirati a principi diversi:

- L'esercizio del potere impositivo dell'ente pubblico è condizionato sempre di più dai diritti del contribuente, tra cui il *diritto a partecipare* all'/iter/ mediante il quale si forma l'accertamento dell'ufficio.
- Il legislatore ha progressivamente introdotto discipline che prevedono la *collaborazione e cooperazione* fra *singolo e Amministrazione finanziaria*, che si fonda sull'uso di interazioni non autoritative e non conflittuali, basati sulla *lealtà e buona fede*.

Alcuni di questi istituti hanno una *funzione deflattiva* del contenzioso, perché sono diretti a *prevenire o risolvere* le controversie. Ad es., l'accertamento con adesione, la mediazione e la conciliazione giudiziale, in cui la collaborazione consiste nella *definizione consensuale* di presupposto, imponibile e /quantum/ d'imposta.

Altri istituti prevedono *premi per il comportamento collaborativo* del singolo. Ad es., l'acquiescenza e ravvedimento operoso permettono di evitare la controversia pagando interamente il tributo.

Altri istituti ancora operano in una *fase precedente* all'adempimento dell'obbligo tributario, per garantire la certezza dei rapporti giuridici, ed evitare all'origine forme di evasione od elusione (c.d. */tax compliance/*). Ad es., le diverse forme di interpello, ed il regime dell'adempimento collaborativo.

Sempre nella logica della /compliance/ è possibile trovare *forme di comunicazione preventiva*, che permettono:

- All'Agenzia, di indicare al contribuente anomalie e violazioni riscontrate per *far emergere spontaneamente le basi imponibili*.
- Al contribuente, di *segnalare tempestivamente fatti ed elementi* non conosciuti all'Agenzia.

L'*autotutela* non è strettamente uno strumento collaborativo, ma permette all'Amministrazione di *evitare o far cessare* la fase giudiziale, e garantire la giusta (nel senso costituzionale) imposizione fiscale.

** 8.2. Modelli consensuali di imposizione (p. 431)

** 8.2.1. Accertamento con adesione (ibid.)

L'*accertamento con adesione* è un modello procedimentale che può portare alla *definizione concordata della base imponibile ed imposta dovuta, con riduzione delle sanzioni* ad un terzo del minimo edittale.

È applicabile alle imposte sui redditi, Irap, Iva e imposte sui trasferimenti.

*** Introduzione su iniziativa d'ufficio

- L'Ufficio competente utilizza un *invito a comparire, prima della notifica dell'avviso di accertamento*.
- L'invito deve contenere gli *elementi* (maggiori imposte, sanzioni, interessi dovuti per la definizione agevolata, motivi che hanno dato luogo alla determinazione delle maggiori somme dovute), e il *giorno e luogo* previsti per il contraddittorio.
- L'Agenzia ha l'obbligo di invitare il contribuente a comparire per l'avvio del procedimento di adesione (cfr. cap. 7, sez. II, par. 3).
# Fuori dai casi in cui viene emesso un PVC, l'Agenzia ha l'*obbligo di invitare* il contribuente a comparire per l'avvio del procedimento di adesione.
# Il *mancato invito a comparire* è *causa di invalidità*, se il *contribuente dimostra* le ragioni che avrebbe potuto far valere se il contraddittorio fosse stato attivato.
# Se il procedimento di adesione si conclude negativamente, l'*avviso di accertamento* deve contenere una *motivazione rinforzata*, a pena di nullità.

*** Introduzione su istanza del contribuente

- Il contribuente può richiederla *dopo accessi, verifiche ed ispezioni*, ma comunque prima della notifica dell'avviso di accertamento, oppure dopo la *notificazione dell'avviso*, ma entro i termini di impugnazione.
- Il contribuente *presenta domanda* all'ufficio, a cui chiede di formulare una proposta di accertamento per un'eventuale definizione, e l'ufficio deve formulare *l'invito a comparire*, entro 15 giorni.
- Per consentire che le parti abbiano il tempo per procedere agli incontri necessari per valutare l'eventuale adesione, la *presentazione dell'istanza determina la sospensione per 90 giorni del termine per l'impugnazione dell'avviso di accertamento*.
- L'istanza di accertamento di adesione presentata *dopo la notifica dell'accertamento* ha efficacia sospensiva solo se l'ufficio non abbia già formulato l'invito.
- Se l'invito c'è stato, ma il contribuente non gli ha dato corso, o non si è giunti ad una definizione dell'adesione, l'istanza non assume valenza sospensiva.
- La *mancata convocazione del contribuente da parte dell'ufficio non comporta la nullità del procedimento di accertamento* adottato dagli uffici, perché tale sanzione non è espressamente prevista dalla legge.

In entrambi i casi, l'elemento centrale è l'instaurazione del *confronto*, detto "contraddittorio", fra Amministrazione e contribuente, che può realizzarsi in uno o più momenti, e va verbalizzata, ed è finalizzata alla determinazione del presupposto e della base imponibile.

*Il coinvolgimento del contribuente è in una dimensione non solo istruttoria, ma soprattutto valutativa e accertativa delle prove raccolte*.

In ogni caso, *né il contribuente né l'ufficio fiscale sono tenuti a chiudere positivamente* l'/iter/ processuale, che si può anche concludere *senza una definizione consensuale*.

La conclusione negativa *non vale come rinuncia alla pretesa tributaria*, ma l'Ufficio *deve tenere conto* degli eventuali chiarimenti e prove per arrivare ad una rideterminazione più favorevole dell'imponibile.

Se si arriva a *definizione consensuale*:

- Il contribuente beneficia di una *riduzione dell'imposta dovuta*, e di una *riduzione premiale delle sanzioni ad un terzo del minimo edittale*, ricalcolate sulla base della nuova imposta.
- L'Amministrazione finanziaria, con l'adesione, ottiene il *riconoscimento del debito* ed il *versamento* di quanto dovuto dal contribuente.
- Entrambi *evitano i tempi ed incertezze* di un eventuale contenzioso.

L'*atto di accertamento con adesione* contiene la definizione consensuale dell'imponibile e dell'imposta, e si *perfeziona* con il *pagamento delle somme* entro 20 giorni dalla redazione dell'atto di adesione.

Le somme dovute possono essere ripartite in rate, e l'accordo si perfeziona con la prima rata, ed in caso di mancato versamento delle rate successive, si procede a riscossione forzata in base a ruolo.

Con il *perfezionamento*, l'*atto impositivo originario perde efficacia*, ed il *risultato deflattivo e di certezza derivante dalla definizione consensuale è garantito* dal divieto di *impugnare, modificare o integrare* l'atto, o *esercitare ulteriori azioni di accertamento*.

La *natura giuridica* dell'*accertamento con adesione* è dibattuta da tempo.

La tesi per cui è considerato un *atto negoziale* di natura transattiva si scontra con la tesi per cui assume una *valenza collaborativa sul piano accertativo*, che permetterebbe una *migliore individuazione e determinazione* del presupposto e della base imponibile.

Tuttavia, la qualificazione come accordo transattivo sarebbe in contrasto con *l'indisponibilità dell'obbligazione tributaria*, e pertanto è meglio qualificare l'istituto come uno dei *modelli procedimentali partecipati*, e continuare a riconoscere una sua *natura pubblicistica*.

** 8.2.2. Mediazione e conciliazione giudiziale, transazione fiscale (p. 435)

Altri istituti che determinano la definizione consensuale del debito sono la *mediazione* (cfr. p. 536) e la *conciliazione* (cfr. p. 562).

La *transazione fiscale* è prevista nella legge fallimentare, e consente all'ufficio fiscale di stralciare o dilazionare alcuni debiti tributari, in relazione a concordati preventivi o accordi di ristrutturazione del debito.

A differenza dell'accertamento con adesione, opera nel momento della *riscossione di debiti tributari già definiti*, e consiste in una *rinuncia* da parte dell'ente pubblico al proprio diritto di credito.

Sembrerebbe un'ipotesi di *remissione del debito*, ma la *censura costituzionale* riguardante l'indisponibilità dell'obbligazione tributaria può essere superata considerando che si tratta di una *fase eccezionale dell'impresa*, e potenzialmente terminale, rispetto alla quale l'obiettivo prioritario è di garantire i creditori.

Inoltre, l'azione amministrativa deve essere informata ai principi di efficienza ed economicità, che possono condurre ad un bilanciamento fra ragioni di giusta imposizione e valutazioni di convenienza.

** 8.3. Ravvedimento operoso (p. 436)

Il ravvedimento operoso consente al contribuente di *correggere* i propri errori di dichiarazione o versamento, *corrispondendo le imposte dovute in maniera integrale*, e *riducendo le sanzioni amministrative applicabili*.

L'effetto premiale *diminuisce con il tempo*, in applicazione del principio di leale collaborazione fra le parti.

Il ravvedimento è consentito solo fino a quando la violazione non sia stata già contestata, e comunque, non siano iniziati accessi, ispezioni o verifiche, di cui il contribuente o i soggetti solidalmente obbligati abbiano avuto conoscenza formale.

Tuttavia, per i *principali tributi e i tributi doganali*, il *ravvedimento è possibile fino all'emanazione dell'atto impositivo*, e quindi anche in presenza di un PVC o comunicazione di irregolarità.

Il principio di leale collaborazione richiede anche la *comunicazione* (senza emanazione di atti autoritativi) di errori e anomalie, in modo da stimolare il possibile ravvedimento (cfr. cap. 7 sez. III. par. 2.7).

** 8.4. Acquiescenza (p. 437)

L'*acquiescenza* consiste nel comportamento del contribuente che "accetta" la ripresa dell'Amministrazione finanziaria, e rinuncia a contestarla.

Pertanto, *rinuncia ad impugnare* l'avviso di accertamento o di liquidazione, e a *formulare istanza di accertamento con adesione*, e provvede a *pagare* entro il termine per la proposizione del ricorso le somme dovute.

Ha una *portata residuale rispetto al ravvedimento operoso*, perché opera solo *dopo l'emanazione dell'atto autoritativo*, e per questo motivo, la *riduzione* delle sanzioni in caso di acquiescenza è solo un terzo del minimo edittale.

Esiste *un'ulteriore forma di acquiescenza che però riguarda solo le sanzioni amministrative*, e consente di definire in via agevolata le sanzioni, pagando un terzo del minimo.

Il contribuente *conserva la possibilità di contestare* in sede giudiziale le *maggiori imposte accertate* dall'ufficio, ma il pagamento *definisce irrevocabilmente* ogni questione relativa all'*aspetto sanzionatorio*.

** 8.5. Interpelli (p. 438)

** 8.5.1. Interpelli disciplinati nello Statuto dei contribuenti (ibid.)

L'*interpello* è un istituto procedimentale che permette di rivolgere *un'istanza all'Amministrazione finanziaria*, per ricevere un *parere qualificato* in ordine all'applicazione di norme tributarie ad una fattispecie concreta e personale.

Le procedure di interpello regolate dal sistema realizzano un'*attività di consulenza giuridica di carattere specifico*, in una *fase precedente all'adempimento dell'obbligazione tributaria*, e spesso anche alla realizzazione del presupposto d'imposta.

È un procedimento fondato sulla *leale collaborazione* fra soggetti, e può generare un *affidamento legittimo e pienamente tutelato* in capo al destinatario per quanto riguarda la risposta dell'Amministrazione finanziaria.

Tramite l'interpello, il singolo può *conoscere preventivamente la posizione dell'Amministrazione finanziaria* in anticipo, per evitare di compiere violazioni della norma tributaria, ed avere un importante effetto di *certezza giuridica*.

Sono previsti quattro tipi di interpello.

- *Interpello ordinario*:
  - Riguarda l'applicazione delle disposizioni tributarie a casi concreti e personali, se ci sono *oggettive condizioni di incertezza*.
  - Può riguardare la corretta interpretazione di singole norme tributarie (*interpello interpretativo*).
  - Può anche riguardare la corretta qualificazione delle fattispecie, in modo da applicare le norme corrette (*interpello qualificatorio*).
- *Interpello probatorio*:
  - Riguarda le istanze che vogliono ottenere un parere riguardo la sussistenza delle condizioni, o la valutazione di idoneità di determinati elementi probatori, al fine di applicare o disapplicare un determinato regime fiscale.
  - È utilizzabile solo nei casi tassativamente previsti.
- *Interpello antiabuso*: il contribuente può chiedere il parere sull'applicazione della disciplina sull'abuso del diritto ad una determinata fattispecie.
- *Interpello disapplicativo*: consente di ottenere il parere sulla disapplicazione di una specifica norma anti-elusiva, che limita deduzioni, detrazioni, crediti d'imposta, potenzialmente applicabili.

La *procedura è comune* per i vari tipi di appello.

*Tutti i contribuenti sono legittimati* a presentare istanza di appello, inclusi i contribuenti non residenti, e per prassi amministrativa, anche i sostituti e responsabili d'imposta.

Le istanze sono *presentate* con consegna /brevi manu/, o spedizione con PEC, e devono *contenere*:

- L'identificazione del soggetto istante.
- Gli elementi di fatto e di diritto di cui si chiede l'interpretazione, applicazione o disapplicazione.
- La *soluzione interpretativa* proposta dal contribuente, che deve essere chiara ed univoca.

Inoltre, per *essere ammissibili*, le istanze devono rispettare ulteriori condizioni:

- *Essere riferite a casi concreti e personali, e non meramente ipotetici ed astratti*.
- *Deve sussistere una condizione di oggettiva incertezza*, che non sussiste se l'Amministrazione ha già fornito la soluzione con riguardo a fattispecie corrispondenti.
- Devono avere *carattere preventivo*:
  - Ossia, vanno presentate prima della scadenza dei termini ordinari di presentazione della dichiarazione d'imposta, o prima dell'assolvimento dell'obbligo fiscale.
  - Il carattere preventivo non riguarda la possibilità di risposta dell'Agenzia, ed il requisito è rispettato anche se il contribuente la presenta il giorno prima della scadenza dell'obbligo dichiarativo.
- *Non possono essere presentate istanze idonee ad interferire con l'esercizio di poteri accertativi*.

La *risposta deve essere notificata entro 90 giorni per l'appello ordinario, o 120 giorni per gli altri appelli*.

Se l'Amministrazione richiede *documentazione integrativa*, va presentata entro 60 giorni.

Se l'*Amministrazione non risponde nei termini previsti, si forma silenzio-assenso*.

La *risposta espressa o tacita* dell'Amministrazione è:

- *Vincolante per tutti gli uffici fiscali*, con *sanzione espressa di nullità per gli atti impositivi o sanzionatori successivi e difformi*.
- Il *vincolo riguarda* solo il *soggetto istante e la situazione concreta*, ma l'efficacia dell'interpello può estendersi anche a *soggetti diversi dall'istante*, se per la struttura della fattispecie impositiva, siano ad esso indissolubilmente legati.
- *Per il contribuente*, la *risposta ricevuta non è vincolante*.

Le risposte alle istanze di interpello *non sono impugnabili*, salvo il caso dell'interpello disapplicativo, contro cui si può proporre ricorso unitamente con l'atto impositivo.

** 8.5.2. Interpello per i nuovi investimenti e interpello internazionale (p. 442)

L'*interpello sui nuovi investimenti* è chiamato anche "interpello speciale", ed è rivolto ai soggetti che vogliono effettuare nel territorio dello Stato italiano investimenti di valore superiore a 30 milioni di euro, con ricadute occupazionali rilevanti.

La ratio è di *individuare in termini preventivi il trattamento fiscale preventivo* del progetto imprenditoriale, incentivando la scelta di investire in Italia.

L'*istanza* di interpello deve essere presentata alla Direzione Centrale Normativa dell'Agenzia delle Entrate, che deve rispondere entro 120 giorni, con una deroga di 90 giorni se sono richiesti ulteriori documenti.

La risposta *vincola l'Agenzia delle Entrate*, in relazione al piano di investimento descritto nell'istanza, nei confronti di tutti i soggetti coinvolti nell'investimento, senza possibilità di rettifica in autotutela.

Qualsiasi organo chiamato ad esercitare attività di accertamento sugli investitori coinvolti è tenuto ad interpellare l'ufficio che ha redatto la risposta, per verificare se l'accertamento in corso riguarda fattispecie già coperte in sede di interpello.

Le imprese che vogliono dare esecuzione alla risposta possono utilizzare il regime di *cooperative compliance*.

L'*interpello internazionale* è riservato alle *imprese con attività internazionale*, e prevede la *partecipazione* del soggetto istante alla fase istruttoria, e la conclusione di un *accordo di interpello* tra i due soggetti.

L'interpello è riservato alle imprese che, alternativamente o congiuntamente:

- Siano residenti nel territorio dello Stato e partecipate da soggetti non residenti, o partecipano al patrimonio di soggetti non residenti.
- Abbiano corrisposto a soggetti non residenti, o percepito da tali soggetti, dividendi, interessi, royalties o altri componenti reddituali.
- Esercitino l'attività attraverso una stabile organizzazione in un altro Stato.

Possono costituire oggetto di interpello i metodi di calcolo della base imponibile per alcune fattispecie transnazionali, la valutazione dei requisiti riguardanti l'esistenza di una stabile organizzazione in Italia, etc.

L'*istanza di interpello* deve essere presentata presso la Direzione Centrale Accertamento dell'Agenzia delle Entrate, e deve contenere una chiara indicazione *dell'oggetto dell'accordo preventivo proposto*, e allegare la documentazione che dimostra il possesso dei requisiti per accedere all'appello.

L'Ufficio può invitare l'impresa a *comparire* per mezzo del legale rappresentante o procuratore al fine di *verificare* la completezza delle informazioni fornite, formulare eventuali richieste di ulteriore documentazione, e *definire* i termini di svolgimento del processo.

Il procedimento si deve concludere entro 180 giorni dal ricevimento dell'istanza, e l'Ufficio può *accedere* presso le sedi di svolgimento dell'attività di impresa o della stabile organizzazione.

Al termine dell'istruttoria, la procedura si perfeziona con la *sottoscrizione* del responsabile d'ufficio e del rappresentante dell'impresa, di un *accordo* con cui si *individuano e definiscono* gli *elementi oggetto dell'istanza*.

Gli accordi preventivi sono *vincolanti* per Amministrazione e contribuente per il periodo d'imposta in cui sono stipulati, ed i quattro periodi di imposta successivi, salvo mutamenti delle circostanze di fatto o diritto rilevanti ai fini degli accordi sottoscritti.

La natura giuridica dell'istituto rimane quella dell'interpello, e l'accordo finale consiste in una *forma procedimentale partecipata*, senza natura negoziale, ma *solo dichiarativa* riguardo la corretta applicazione delle norme ai casi concreti.

** 8.6. Adempimento collaborativo (p. 444)

** 8.6.1. Cooperative compliance (ibid.)

La /cooperative compliance/ è il modello più avanzato della /compliance/ fiscale, nella prospettiva di anticipare l'assolvimento degli obblighi tributari.

Sono ammesse le imprese di maggiori dimensioni, con fatturati superiori ai 10 miliardi di Euro, che devono dotarsi di *sistemi di rilevazione*, misurazione, gestione e controllo del *rischio fiscale*, inteso come rischio di violare norme di natura tributaria, o di porsi in contrasto con i principi e finalità dell'ordinamento tributario.

Nella logica della *reciproca collaborazione*, si determina una *serie di obblighi* in capo ad entrambe le parti:

- L'*Amministrazione si impegna a promuovere relazioni con i contribuenti* fondate sui principi di collaborazione, correttezza e trasparenza, a favorire un contesto fiscale di certezza fornendo risposte alle richieste nel più breve tempo possibile, comunicando periodicamente i risultati sull'operatività del sistema e l'efficacia dei controlli.
- *Il contribuente si impegna a mantenere in maniera funzionale ed efficiente il sistema di rilevazione, misurazione, gestione e controllo del rischio fiscale*.

Si determina un sistema di interlocuzione costante e preventiva, che permette di *anticipare i controlli in funzione preventiva*, e beneficiare di una *procedura di interpello abbreviato* (con termine di risposta di 45 giorni).

La *risposta* dell'ufficio ha efficacia esclusivamente nei confronti del contribuente, limitatamente alla fattispecie prospettata nell'istanza di interpello, in caso di *mancata risposta* vale il *silenzio-assenso*, e qualsiasi atto amministrativo difforme rispetto all'interpello è sanzionato con la nullità.

** 8.6.2. Cooperazione e collaborazione rafforzata (p. 446)

La *procedura di cooperazione e collaborazione rafforzata* è finalizzata alla definizione dei debiti tributari all'eventuale stabile organizzazione in Italia di gruppi multinazionali.

È un modello speciale di adempimento collaborativo, rivolto a *società ed enti di ogni tipo non residenti in Italia*, che appartengono a gruppi multinazionali con ricavi superiori a 1 miliardo di euro annui, e che effettuano cessioni e prestazioni per 50 milioni di euro in Italia.

È necessario formulare *domanda di accesso* alla procedura, attraverso la quale le società possono definire i debiti tributari, oltre a chiedere all'Agenzia una valutazione riguardo la sussistenza dei requisiti che configurano la stabile organizzazione.

Se l'Agenzia ne constata la sussistenza, l'agenzia trasmette alla società un *invito per definire in contraddittorio* i debiti tributari della stabile organizzazione, e si prevede la riduzione delle sanzioni amministrative alla metà.

** 8.7. Autotutela tributaria (p. 447)

L'autotutela tributaria consiste nel potere di *annullare gli atti illegittimi e di revocare gli atti impositivi infondati, rinunciando in tutto o in parte all'imposizione*.

Questo potere è attribuito allo stesso ufficio che ha emanato l'atto, o in caso di inerzia, alla Direzione Regionale dell'Agenzia delle Entrate.

L'istituto dell'autotutela ha applicazione generale nel diritto amministrativo, ma in ambito fiscale, è prevista una disciplina specifica dell'autotutela.

Sono previste una serie di *ipotesi non tassative*, in cui l'ufficio può utilizzare l'autotutela. Ad es., errore di persona, evidente errore logico o di calcolo, errore materiale del contribuente facilmente riconoscibile.

Il potere di autotutela può essere esercitato *senza necessità di istanza* del contribuente, il quale secondo interpretazione condivisa *comunque ha* una posizione giuridica soggettiva protetta, finalizzata ad avviare il procedimento e ottenere una risposta motivata.

Lo Statuto del contribuente prevede che gli atti dell'Amministrazione finanziaria indichino l'organo o autorità competenti al riesame in sede di autotutela, ed il Garante del contribuente può attivare le procedure di autotutela.

L'autotutela può essere esercitata *anche in pendenza di giudizio*, e anche *dopo il passaggio in giudicato*, purché riguardi motivi diversi da quelli passati in giudicato.

L'annullamento dell'atto può far sorgere un *diritto di credito* al contribuente, relativamente alle somme già versate.

L'autotutela *non fa venire meno il potere impositivo*, perché fino al momento in cui intervengono i termini decadenziali, rimane possibile sostituire l'atto con uno diverso, ed emendato da vizi.

La presentazione dell'istanza di autotutela *non sospende i termini per l'impugnazione* dell'atto.

Il potere di autotutela veniva originariamente *considerato come un interesse meramente interno* dell'Amministrazione, che *escludeva l'impugnabilità giudiziale del suo diniego*.

Tuttavia, secondo la dottrina e più recente giurisprudenza, l'*autotutela è un'attività discrezionale*, e come tutti i poteri discrezionali deve essere *sindacabile giudizialmente*, ed il giudice deve valutare *non* la fondatezza dell'atto, divenuto definitivo, ma l'*eventuale vizio di legittimità del diniego di autotutela, in termini di eccesso di potere*.

L'*autotutela doverosa* è prevista quando l'*atto amministrativo è contrario al diritto europeo*.

Se l'esercizio del potere di autotutela avviene nel *corso del processo* tributario:

- Se l'*annullamento o revoca è parziale*, il contribuente può prestare acquiescenza alla pretesa rideterminata, per beneficiare della riduzione delle sanzioni.
- Se l'*annullamento o revoca è totale*, si determina la cessazione della materia del contendere, per *soccombenza virtuale* dell'Amministrazione, ed il contribuente può richiedere la *condanna alle spese processuali*.

